<?xml version="1.0" encoding="UTF-8"?>
<KOKONAISUUS>
<ITEM nro="kalevala01" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>1</ID>
<TMP>1849</TMP>
</META>
<TEXT>
<CPT>Ensimmäinen runo</CPT>
<V>Mieleni minun tekevi,</V>
<V>aivoni ajattelevi</V>
<V>lähteäni laulamahan,</V>
<V>saa'ani sanelemahan,</V>
<V>sukuvirttä suoltamahan,</V>
<V>lajivirttä laulamahan.</V>
<V>Sanat suussani sulavat,</V>
<V>puhe'et putoelevat,</V>
<V>kielelleni kerkiävät,</V>
<V>hampahilleni hajoovat.</V>
<V>Veli kulta, veikkoseni,</V>
<V>kaunis kasvinkumppalini!</V>
<V>Lähe nyt kanssa laulamahan,</V>
<V>saa kera sanelemahan</V>
<V>yhtehen yhyttyämme,</V>
<V>kahta'alta käytyämme!</V>
<V>Harvoin yhtehen yhymme,</V>
<V>saamme toinen toisihimme</V>
<V>näillä raukoilla rajoilla,</V>
<V>poloisilla Pohjan mailla.</V>
<V>Lyökämme käsi kätehen,</V>
<V>sormet sormien lomahan,</V>
<V>lauloaksemme hyviä,</V>
<V>parahia pannaksemme,</V>
<V>kuulla noien kultaisien,</V>
<V>tietä mielitehtoisien,</V>
<V>nuorisossa nousevassa,</V>
<V>kansassa kasuavassa:</V>
<V>noita saamia sanoja,</V>
<V>virsiä virittämiä</V>
<V>vyöltä vanhan Väinämöisen,</V>
<V>alta ahjon Ilmarisen,</V>
<V>päästä kalvan Kaukomielen,</V>
<V>Joukahaisen jousen tiestä,</V>
<V>Pohjan peltojen periltä,</V>
<V>Kalevalan kankahilta.</V>
<V>Niit' ennen isoni lauloi</V>
<V>kirvesvartta vuollessansa;</V>
<V>niitä äitini opetti</V>
<V>väätessänsä värttinätä,</V>
<V>minun lasna lattialla</V>
<V>eessä polven pyöriessä,</V>
<V>maitopartana pahaisna,</V>
<V>piimäsuuna pikkaraisna.</V>
<V>Sampo ei puuttunut sanoja</V>
<V>eikä Louhi luottehia:</V>
<V>vanheni sanoihin sampo,</V>
<V>katoi Louhi luottehisin,</V>
<V>virsihin Vipunen kuoli,</V>
<V>Lemminkäinen leikkilöihin.</V>
<V>Viel' on muitaki sanoja,</V>
<V>ongelmoita oppimia:</V>
<V>tieohesta tempomia,</V>
<V>kanervoista katkomia,</V>
<V>risukoista riipomia,</V>
<V>vesoista vetelemiä,</V>
<V>päästä heinän hieromia,</V>
<V>raitiolta ratkomia,</V>
<V>paimenessa käyessäni,</V>
<V>lasna karjanlaitumilla,</V>
<V>metisillä mättähillä,</V>
<V>kultaisilla kunnahilla,</V>
<V>mustan Muurikin jälessä,</V>
<V>Kimmon kirjavan keralla.</V>
<V>Vilu mulle virttä virkkoi,</V>
<V>sae saatteli runoja.</V>
<V>Virttä toista tuulet toivat,</V>
<V>meren aaltoset ajoivat.</V>
<V>Linnut liitteli sanoja,</V>
<V>puien latvat lausehia.</V>
<V>Ne minä kerälle käärin,</V>
<V>sovittelin sommelolle.</V>
<V>Kerän pistin kelkkahani,</V>
<V>sommelon rekoseheni;</V>
<V>ve'in kelkalla kotihin,</V>
<V>rekosella riihen luoksi;</V>
<V>panin aitan parven päähän</V>
<V>vaskisehen vakkasehen.</V>
<V>Viikon on virteni vilussa,</V>
<V>kauan kaihossa sijaisnut.</V>
<V>Veänkö vilusta virret,</V>
<V>lapan laulut pakkasesta,</V>
<V>tuon tupahan vakkaseni,</V>
<V>rasian rahin nenähän,</V>
<V>alle kuulun kurkihirren,</V>
<V>alle kaunihin katoksen,</V>
<V>aukaisen sanaisen arkun,</V>
<V>virsilippahan viritän,</V>
<V>kerittelen pään kerältä,</V>
<V>suorin solmun sommelolta?</V>
<V>Niin laulan hyvänki virren,</V>
<V>kaunihinki kalkuttelen</V>
<V>ruoalta rukihiselta,</V>
<V>oluelta ohraiselta.</V>
<V>Kun ei tuotane olutta,</V>
<V>tarittane taarivettä,</V>
<V>laulan suulta laihemmalta,</V>
<V>vetoselta vierettelen</V>
<V>tämän iltamme iloksi,</V>
<V>päivän kuulun kunniaksi,</V>
<V>vaiko huomenen huviksi,</V>
<V>uuen aamun alkeheksi.</V>
<V>Noin kuulin saneltavaksi,</V>
<V>tiesin virttä tehtäväksi:</V>
<V>yksin meillä yöt tulevat,</V>
<V>yksin päivät valkeavat;</V>
<V>yksin syntyi Väinämöinen,</V>
<V>ilmestyi ikirunoja</V>
<V>kapehesta kantajasta,</V>
<V>Ilmattaresta emosta.</V>
<V>Olipa impi, ilman tyttö,</V>
<V>kave luonnotar korea.</V>
<V>Piti viikoista pyhyyttä,</V>
<V>iän kaiken impeyttä</V>
<V>ilman pitkillä pihoilla,</V>
<V>tasaisilla tanterilla.</V>
<V>Ikävystyi aikojansa,</V>
<V>ouostui elämätänsä,</V>
<V>aina yksin ollessansa,</V>
<V>impenä eläessänsä</V>
<V>ilman pitkillä pihoilla,</V>
<V>avaroilla autioilla.</V>
<V>Jop' on astuiksen alemma,</V>
<V>laskeusi lainehille,</V>
<V>meren selvälle selälle,</V>
<V>ulapalle aukealle.</V>
<V>Tuli suuri tuulen puuska,</V>
<V>iästä vihainen ilma;</V>
<V>meren kuohuille kohotti,</V>
<V>lainehille laikahutti.</V>
<V>Tuuli neittä tuuitteli,</V>
<V>aalto impeä ajeli</V>
<V>ympäri selän sinisen,</V>
<V>lakkipäien lainehien:</V>
<V>tuuli tuuli kohtuiseksi,</V>
<V>meri paksuksi panevi.</V>
<V>Kantoi kohtua kovoa,</V>
<V>vatsantäyttä vaikeata</V>
<V>vuotta seitsemän satoa,</V>
<V>yheksän yrön ikeä;</V>
<V>eikä synny syntyminen,</V>
<V>luovu luomatoin sikiö.</V>
<V>Vieri impi veen emona.</V>
<V>Uipi iät, uipi lännet,</V>
<V>uipi luotehet, etelät,</V>
<V>uipi kaikki ilman rannat</V>
<V>tuskissa tulisen synnyn,</V>
<V>vatsanvaivoissa kovissa;</V>
<V>eikä synny syntyminen,</V>
<V>luovu luomatoin sikiö.</V>
<V>Itkeä hyryttelevi;</V>
<V>sanan virkkoi, noin nimesi:</V>
<V>"Voi poloinen, päiviäni,</V>
<V>lapsi kurja, kulkuani!</V>
<V>Jo olen joutunut johonki:</V>
<V>iäkseni ilman alle,</V>
<V>tuulen tuuiteltavaksi,</V>
<V>aaltojen ajeltavaksi</V>
<V>näillä väljillä vesillä,</V>
<V>lake'illa lainehilla!</V>
<V>"Parempi olisi ollut</V>
<V>ilman impenä eleä,</V>
<V>kuin on nyt tätä nykyä</V>
<V>vierähellä veen emona:</V>
<V>vilu tääll' on ollakseni,</V>
<V>vaiva värjätelläkseni,</V>
<V>aalloissa asuakseni,</V>
<V>veessä vierielläkseni.</V>
<V>"Oi Ukko, ylijumala,</V>
<V>ilman kaiken kannattaja!</V>
<V>Tule tänne tarvittaissa,</V>
<V>käy tänne kutsuttaessa!</V>
<V>Päästä piika pintehestä,</V>
<V>vaimo vatsanvääntehestä!</V>
<V>Käy pian, välehen jou'u,</V>
<V>välehemmin tarvitahan!"</V>
<V>Kului aikoa vähäisen,</V>
<V>pirahteli pikkaraisen.</V>
<V>Tuli sotka, suora lintu;</V>
<V>lenteä lekuttelevi</V>
<V>etsien pesän sijoa,</V>
<V>asuinmaata arvaellen.</V>
<V>Lenti iät, lenti lännet,</V>
<V>lenti luotehet, etelät.</V>
<V>Ei löyä tiloa tuota,</V>
<V>paikkoa pahintakana,</V>
<V>kuhun laatisi pesänsä,</V>
<V>ottaisi olosijansa.</V>
<V>Liitelevi, laatelevi;</V>
<V>arvelee, ajattelevi:</V>
<V>"Teenkö tuulehen tupani,</V>
<V>aalloillen asuinsijani?</V>
<V>Tuuli kaatavi tupasen,</V>
<V>aalto vie asuinsijani."</V>
<V>Niin silloin ve'en emonen,</V>
<V>veen emonen, ilman impi,</V>
<V>nosti polvea merestä,</V>
<V>lapaluuta lainehesta</V>
<V>sotkalle pesän sijaksi,</V>
<V>asuinmaaksi armahaksi.</V>
<V>Tuo sotka, sorea lintu,</V>
<V>liiteleikse, laateleikse.</V>
<V>Keksi polven veen emosen</V>
<V>sinerväisellä selällä;</V>
<V>luuli heinämättähäksi,</V>
<V>tuoreheksi turpeheksi.</V>
<V>Lentelevi, liitelevi,</V>
<V>päähän polven laskeuvi.</V>
<V>Siihen laativi pesänsä,</V>
<V>muni kultaiset munansa:</V>
<V>kuusi kultaista munoa,</V>
<V>rautamunan seitsemännen.</V>
<V>Alkoi hautoa munia,</V>
<V>päätä polven lämmitellä.</V>
<V>Hautoi päivän, hautoi toisen,</V>
<V>hautoi kohta kolmannenki.</V>
<V>Jopa tuosta veen emonen,</V>
<V>veen emonen, ilman impi,</V>
<V>tuntevi tulistuvaksi,</V>
<V>hipiänsä hiiltyväksi;</V>
<V>luuli polvensa palavan,</V>
<V>kaikki suonensa sulavan.</V>
<V>Vavahutti polveansa,</V>
<V>järkytti jäseniänsä:</V>
<V>munat vierähti vetehen,</V>
<V>meren aaltohon ajaikse;</V>
<V>karskahti munat muruiksi,</V>
<V>katkieli kappaleiksi.</V>
<V>Ei munat mutahan joua,</V>
<V>siepalehet veen sekahan.</V>
<V>Muuttuivat murut hyviksi,</V>
<V>kappalehet kaunoisiksi:</V>
<V>munasen alainen puoli</V>
<V>alaiseksi maaemäksi,</V>
<V>munasen yläinen puoli</V>
<V>yläiseksi taivahaksi;</V>
<V>yläpuoli ruskeaista</V>
<V>päivöseksi paistamahan,</V>
<V>yläpuoli valkeaista,</V>
<V>se kuuksi kumottamahan;</V>
<V>mi munassa kirjavaista,</V>
<V>ne tähiksi taivahalle,</V>
<V>mi munassa mustukaista,</V>
<V>nepä ilman pilvilöiksi.</V>
<V>Ajat eellehen menevät,</V>
<V>vuoet tuota tuonnemmaksi</V>
<V>uuen päivän paistaessa,</V>
<V>uuen kuun kumottaessa.</V>
<V>Aina uipi veen emonen,</V>
<V>veen emonen, ilman impi,</V>
<V>noilla vienoilla vesillä,</V>
<V>utuisilla lainehilla,</V>
<V>eessänsä vesi vetelä,</V>
<V>takanansa taivas selvä.</V>
<V>Jo vuonna yheksäntenä,</V>
<V>kymmenentenä kesänä</V>
<V>nosti päätänsä merestä,</V>
<V>kohottavi kokkoansa.</V>
<V>Alkoi luoa luomiansa,</V>
<V>saautella saamiansa</V>
<V>selvällä meren selällä,</V>
<V>ulapalla aukealla.</V>
<V>Kussa kättä käännähytti,</V>
<V>siihen niemet siivoeli;</V>
<V>kussa pohjasi jalalla,</V>
<V>kalahauat kaivaeli;</V>
<V>kussa ilman kuplistihe,</V>
<V>siihen syöverit syventi.</V>
<V>Kylin maahan kääntelihe:</V>
<V>siihen sai sileät rannat;</V>
<V>jaloin maahan kääntelihe:</V>
<V>siihen loi lohiapajat;</V>
<V>pä'in päätyi maata vasten:</V>
<V>siihen laitteli lahelmat.</V>
<V>Ui siitä ulomma maasta,</V>
<V>seisattelihe selälle:</V>
<V>luopi luotoja merehen,</V>
<V>kasvatti salakaria</V>
<V>laivan laskemasijaksi,</V>
<V>merimiesten pään menoksi.</V>
<V>Jo oli saaret siivottuna,</V>
<V>luotu luotoset merehen,</V>
<V>ilman pielet pistettynä,</V>
<V>maat ja manteret sanottu,</V>
<V>kirjattu kivihin kirjat,</V>
<V>veetty viivat kallioihin.</V>
<V>Viel' ei synny Väinämöinen,</V>
<V>ilmau ikirunoja.</V>
<V>Vaka vanha Väinämöinen</V>
<V>kulki äitinsä kohussa</V>
<V>kolmekymmentä keseä,</V>
<V>yhen verran talviaki,</V>
<V>noilla vienoilla vesillä,</V>
<V>utuisilla lainehilla.</V>
<V>Arvelee, ajattelevi,</V>
<V>miten olla, kuin eleä</V>
<V>pimeässä piilossansa,</V>
<V>asunnossa ahtahassa,</V>
<V>kuss' ei konsa kuuta nähnyt</V>
<V>eikä päiveä havainnut.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Kuu, keritä, päivyt, päästä,</V>
<V>otava, yhä opeta</V>
<V>miestä ouoilta ovilta,</V>
<V>veräjiltä vierahilta,</V>
<V>näiltä pieniltä pesiltä,</V>
<V>asunnoilta ahtahilta!</V>
<V>Saata maalle matkamiestä,</V>
<V>ilmoillen inehmon lasta,</V>
<V>kuuta taivon katsomahan,</V>
<V>päiveä ihoamahan,</V>
<V>otavaista oppimahan,</V>
<V>tähtiä tähyämähän!"</V>
<V>Kun ei kuu kerittänynnä</V>
<V>eikä päivyt päästänynnä,</V>
<V>ouosteli aikojansa,</V>
<V>tuskastui elämätänsä:</V>
<V>liikahutti linnan portin</V>
<V>sormella nimettömällä,</V>
<V>lukon luisen luikahutti</V>
<V>vasemmalla varpahalla;</V>
<V>tuli kynsin kynnykseltä,</V>
<V>polvin porstuan ovelta.</V>
<V>Siitä suistui suin merehen,</V>
<V>käsin kääntyi lainehesen;</V>
<V>jääpi mies meren varahan,</V>
<V>uros aaltojen sekahan.</V>
<V>Virui siellä viisi vuotta,</V>
<V>sekä viisi jotta kuusi,</V>
<V>vuotta seitsemän, kaheksan.</V>
<V>Seisottui selälle viimein,</V>
<V>niemelle nimettömälle,</V>
<V>manterelle puuttomalle.</V>
<V>Polvin maasta ponnistihe,</V>
<V>käsivarsin käännältihe.</V>
<V>Nousi kuuta katsomahan,</V>
<V>päiveä ihoamahan,</V>
<V>otavaista oppimahan,</V>
<V>tähtiä tähyämähän.</V>
<V>Se oli synty Väinämöisen,</V>
<V>rotu rohkean runojan</V>
<V>kapehesta kantajasta,</V>
<V>Ilmattaresta emosta.</V>
</TEXT>
</ITEM>
<ITEM nro="kalevala02" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>2</ID>
<TMP>1849</TMP>
</META>
<TEXT>
<CPT>Toinen runo</CPT>
<V>Nousi siitä Väinämöinen</V>
<V>jalan kahen kankahalle</V>
<V>saarehen selällisehen,</V>
<V>manterehen puuttomahan.</V>
<V>Viipyi siitä vuotta monta,</V>
<V>aina eellehen eleli</V>
<V>saaressa sanattomassa,</V>
<V>manteressa puuttomassa.</V>
<V>Arvelee, ajattelevi,</V>
<V>pitkin päätänsä pitävi:</V>
<V>kenpä maita kylvämähän,</V>
<V>toukoja tihittämähän?</V>
<V>Pellervoinen, pellon poika,</V>
<V>Sampsa poika pikkarainen,</V>
<V>sep' on maita kylvämähän,</V>
<V>toukoja tihittämähän!</V>
<V>Kylvi maita kyyhätteli,</V>
<V>kylvi maita, kylvi soita,</V>
<V>kylvi auhtoja ahoja,</V>
<V>panettavi paasikoita.</V>
<V>Mäet kylvi männiköiksi,</V>
<V>kummut kylvi kuusikoiksi,</V>
<V>kankahat kanervikoiksi,</V>
<V>notkot nuoriksi vesoiksi.</V>
<V>Noromaille koivut kylvi,</V>
<V>lepät maille leyhke'ille,</V>
<V>tuomet kylvi tuorehille,</V>
<V>raiat maille raikkahille,</V>
<V>pihlajat pyhille maille,</V>
<V>pajut maille paisuville,</V>
<V>katajat karuille maille,</V>
<V>tammet virran vieremille.</V>
<V>Läksi puut ylenemähän,</V>
<V>vesat nuoret nousemahan.</V>
<V>Kasvoi kuuset kukkalatvat,</V>
<V>lautui lakkapäät petäjät.</V>
<V>Nousi koivupuut noroilla,</V>
<V>lepät mailla leyhke'illä,</V>
<V>tuomet mailla tuorehilla,</V>
<V>katajat karuilla mailla,</V>
<V>katajahan kaunis marja,</V>
<V>tuomehen hyvä he'elmä.</V>
<V>Vaka vanha Väinämöinen</V>
<V>kävi tuota katsomahan</V>
<V>Sampsan siemenen aloa,</V>
<V>Pellervoisen kylvämiä.</V>
<V>Näki puut ylenneheksi,</V>
<V>vesat nuoret nousneheksi;</V>
<V>yks' on tammi taimimatta,</V>
<V>juurtumatta puu Jumalan.</V>
<V>Heitti herjan valloillensa,</V>
<V>olevillen onnillensa;</V>
<V>vuotti vielä yötä kolme,</V>
<V>saman verran päiviäki.</V>
<V>Kävi siitä katsomahan</V>
<V>viikon päästä viimeistäki:</V>
<V>ei ole tammi kasvanunna,</V>
<V>juurtununna puu Jumalan.</V>
<V>Niin näkevi neljä neittä,</V>
<V>viisi veen on morsianta.</V>
<V>Ne oli nurmen niitännässä,</V>
<V>kastekorren katkonnassa</V>
<V>nenässä utuisen niemen,</V>
<V>päässä saaren terhenisen;</V>
<V>mink' on niitti, sen haravoi,</V>
<V>kaikki karhille veteli.</V>
<V>Tulipa merestä Tursas,</V>
<V>uros aalloista yleni.</V>
<V>Tunki heinäset tulehen,</V>
<V>ilmivalkean väkehen;</V>
<V>ne kaikki poroksi poltti,</V>
<V>kypeniksi kyyetteli.</V>
<V>Tuli tuhkia läjänen,</V>
<V>koko kuivia poroja.</V>
<V>Saip' on siihen lemmen lehti,</V>
<V>lemmen lehti, tammen terho,</V>
<V>josta kasvoi kaunis taimi,</V>
<V>yleni vihanta virpi;</V>
<V>nousi maasta mansikkaisna,</V>
<V>kasvoi kaksihaarukkaisna.</V>
<V>Ojenteli oksiansa,</V>
<V>levitteli lehviänsä.</V>
<V>Latva täytti taivahalle,</V>
<V>lehvät ilmoille levisi:</V>
<V>piätti pilvet juoksemasta,</V>
<V>hattarat hasertamasta,</V>
<V>päivän peitti paistamasta,</V>
<V>kuuhuen kumottamasta.</V>
<V>Silloin vanha Väinämöinen</V>
<V>arvelee, ajattelevi:</V>
<V>oisko tammen taittajata,</V>
<V>puun sorean sortajata?</V>
<V>Ikävä inehmon olla,</V>
<V>kamala kalojen uia</V>
<V>ilman päivän paistamatta,</V>
<V>kuuhuen kumottamatta.</V>
<V>Ei ole sitä urosta</V>
<V>eikä miestä urheata,</V>
<V>joka taisi tammen kaata,</V>
<V>satalatvan langettoa.</V>
<V>Siitä vanha Väinämöinen</V>
<V>itse tuon sanoiksi virkki:</V>
<V>"Kave äiti, kantajani,</V>
<V>luonnotar, ylentäjäni!</V>
<V>Laitapa ve'en väkeä</V>
<V>- veessä on väkeä paljo -</V>
<V>tämä tammi taittamahan,</V>
<V>puu paha hävittämähän</V>
<V>eestä päivän paistavaisen,</V>
<V>tieltä kuun kumottavaisen!"</V>
<V>Nousipa merestä miesi,</V>
<V>uros aallosta yleni.</V>
<V>Ei tuo ollut suuren suuri</V>
<V>eikä aivan pienen pieni:</V>
<V>miehen peukalon pituinen,</V>
<V>vaimon vaaksan korkeuinen.</V>
<V>Vaski- oli hattu hartioilla,</V>
<V>vaskisaappahat jalassa,</V>
<V>vaskikintahat käessä,</V>
<V>vaskikirjat kintahissa,</V>
<V>vaskivyöhyt vyölle vyötty,</V>
<V>vaskikirves vyön takana:</V>
<V>varsi peukalon pituinen,</V>
<V>terä kynnen korkeuinen.</V>
<V>Vaka vanha Väinämöinen</V>
<V>arvelee, ajattelevi:</V>
<V>on miesi näkemiänsä,</V>
<V>uros silmänluontiansa,</V>
<V>pystyn peukalon pituinen,</V>
<V>härän kynnen korkunainen!</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Mi sinä olet miehiäsi,</V>
<V>ku, kurja, urohiasi?</V>
<V>Vähän kuollutta parempi,</V>
<V>katonutta kaunihimpi!"</V>
<V>Sanoi pikku mies merestä,</V>
<V>uros aallon vastaeli:</V>
<V>"Olen mie mokoma miesi,</V>
<V>uros pieni, veen väkeä.</V>
<V>Tulin tammen taittamahan,</V>
<V>puun murskan murentamahan."</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Ei liene sinua luotu,</V>
<V>eipä luotu eikä suotu</V>
<V>ison tammen taittajaksi,</V>
<V>puun kamalan kaatajaksi."</V>
<V>Sai toki sanoneheksi;</V>
<V>katsahtavi vielä kerran:</V>
<V>näki miehen muuttunehen,</V>
<V>uuistunehen urohon!</V>
<V>Jalka maassa teutaroivi,</V>
<V>päähyt pilviä pitävi;</V>
<V>parta on eessä polven päällä,</V>
<V>hivus kannoilla takana;</V>
<V>syltä oli silmien välitse,</V>
<V>syltä housut lahkehesta,</V>
<V>puoltatoista polven päästä,</V>
<V>kahta kaation rajasta.</V>
<V>Hivelevi kirvestänsä,</V>
<V>tahkaisi tasatereä</V>
<V>kuutehen kovasimehen,</V>
<V>seitsemähän sieran päähän.</V>
<V>Astua lykyttelevi,</V>
<V>käyä kulleroittelevi</V>
<V>lave'illa lahkehilla,</V>
<V>leve'illä liehuimilla.</V>
<V>Astui kerran keikahutti</V>
<V>hienoiselle hietikolle,</V>
<V>astui toisen torkahutti</V>
<V>maalle maksankarvaiselle,</V>
<V>kolmannenki koikahutti</V>
<V>juurelle tulisen tammen.</V>
<V>Iski puuta kirvehellä,</V>
<V>tarpaisi tasaterällä.</V>
<V>Iski kerran, iski toisen,</V>
<V>kohta kolmannen yritti;</V>
<V>tuli tuiski kirvehestä,</V>
<V>panu tammesta pakeni:</V>
<V>tahtoi tammi kallistua,</V>
<V>lysmyä rutimoraita.</V>
<V>Niin kerralla kolmannella</V>
<V>jopa taisi tammen kaata,</V>
<V>ruhtoa rutimoraian,</V>
<V>satalatvan lasketella.</V>
<V>Tyven työnnytti itähän,</V>
<V>latvan laski luotehesen,</V>
<V>lehvät suurehen suvehen,</V>
<V>oksat puolin pohjosehen.</V>
<V>Kenpä siitä oksan otti,</V>
<V>se otti ikuisen onnen;</V>
<V>kenpä siitä latvan taittoi,</V>
<V>se taittoi ikuisen taian;</V>
<V>kenpä lehvän leikkaeli,</V>
<V>se leikkoi ikuisen lemmen.</V>
<V>Mi oli lastuja pirannut,</V>
<V>pälähellyt pälkäreitä</V>
<V>selvälle meren selälle,</V>
<V>lake'ille lainehille,</V>
<V>noita tuuli tuuitteli,</V>
<V>meren läikkä läikytteli</V>
<V>venosina veen selällä,</V>
<V>laivasina lainehilla.</V>
<V>Kantoi tuuli Pohjolahan.</V>
<V>Pohjan piika pikkarainen</V>
<V>huntujahan huuhtelevi,</V>
<V>virutteli vaattehia</V>
<V>rannalla vesikivellä</V>
<V>pitkän niemyen nenässä.</V>
<V>Näki lastun lainehilla;</V>
<V>tuon kokosi konttihinsa,</V>
<V>kantoi kontilla kotihin,</V>
<V>pitkäkielellä piha'an,</V>
<V>tehä noian nuoliansa,</V>
<V>ampujan asehiansa.</V>
<V>Kun oli tammi taittununna,</V>
<V>kaatununna puu katala,</V>
<V>pääsi päivät paistamahan,</V>
<V>pääsi kuut kumottamahan,</V>
<V>pilvet pitkin juoksemahan,</V>
<V>taivon kaaret kaartamahan</V>
<V>nenähän utuisen niemen,</V>
<V>päähän saaren terhenisen.</V>
<V>Siit' alkoi salot silota,</V>
<V>metsät mielin kasvaella,</V>
<V>lehti puuhun, ruoho maahan,</V>
<V>linnut puuhun laulamahan,</V>
<V>rastahat iloitsemahan,</V>
<V>käki päällä kukkumahan.</V>
<V>Kasvoi maahan marjanvarret,</V>
<V>kukat kultaiset keolle;</V>
<V>ruohot kasvoi kaikenlaiset,</V>
<V>monenmuotoiset sikesi.</V>
<V>Ohra on yksin nousematta,</V>
<V>touko kallis kasvamatta.</V>
<V>Siitä vanha Väinämöinen</V>
<V>astuvi, ajattelevi</V>
<V>rannalla selän sinisen,</V>
<V>ve'en vankan vieremillä.</V>
<V>Löyti kuusia jyviä,</V>
<V>seitsemiä siemeniä</V>
<V>rannalta merelliseltä,</V>
<V>hienoiselta hietiköltä;</V>
<V>kätki nää'än nahkasehen,</V>
<V>koipehen kesäoravan.</V>
<V>Läksi maata kylvämähän,</V>
<V>siementä sirottamahan</V>
<V>vierehen Kalevan kaivon,</V>
<V>Osmon pellon penkerehen.</V>
<V>Tirskuipa tiainen puusta:</V>
<V>"Eipä nouse Osmon ohra,</V>
<V>ei kasva Kalevan kaura</V>
<V>ilman maan alistamatta,</V>
<V>ilman kasken kaatamatta,</V>
<V>tuon tulella polttamatta."</V>
<V>Vaka vanha Väinämöinen</V>
<V>teetti kirvehen terävän.</V>
<V>Siitä kaatoi kasken suuren,</V>
<V>mahottoman maan alisti.</V>
<V>Kaikki sorti puut soreat;</V>
<V>yhen jätti koivahaisen</V>
<V>lintujen leposijaksi,</V>
<V>käkösen kukuntapuuksi.</V>
<V>Lenti kokko halki taivon,</V>
<V>lintunen ylitse ilman.</V>
<V>Tuli tuota katsomahan:</V>
<V>"Miksipä on tuo jätetty</V>
<V>koivahainen kaatamatta,</V>
<V>puu sorea sortamatta?"</V>
<V>Sanoi vanha Väinämöinen:</V>
<V>"Siksipä on tuo jätetty:</V>
<V>lintujen lepeämiksi,</V>
<V>kokon ilman istumiksi."</V>
<V>Sanoi kokko, ilman lintu:</V>
<V>"Hyvinpä sinäki laait:</V>
<V>heitit koivun kasvamahan,</V>
<V>puun sorean seisomahan</V>
<V>linnuille lepeämiksi,</V>
<V>itselleni istumiksi."</V>
<V>Tulta iski ilman lintu,</V>
<V>valahutti valkeaista.</V>
<V>Pohjaistuuli kasken poltti,</V>
<V>koillinen kovin porotti:</V>
<V>poltti kaikki puut poroksi,</V>
<V>kypeniksi kyyetteli.</V>
<V>Siitä vanha Väinämöinen</V>
<V>otti kuusia jyviä,</V>
<V>seitsemiä siemeniä</V>
<V>yhen nää'än nahkasesta,</V>
<V>koivesta kesäoravan,</V>
<V>kesäkärpän kämmenestä.</V>
<V>Läksi maata kylvämähän,</V>
<V>siementä sirottamahan.</V>
<V>Itse tuon sanoiksi virkki:</V>
<V>"Minä kylvän kyyhättelen</V>
<V>Luojan sormien lomitse,</V>
<V>käen kautta kaikkivallan</V>
<V>tälle maalle kasvavalle,</V>
<V>ahollen ylenevälle.</V>
<V>"Akka manteren-alainen,</V>
<V>mannun eukko, maan emäntä!</V>
<V>Pane nyt turve tunkemahan,</V>
<V>maa väkevä vääntämähän!</V>
<V>Eip' on maa väkeä puutu</V>
<V>sinä ilmoisna ikänä,</V>
<V>kun lie armo antajista,</V>
<V>lupa luonnon tyttäristä.</V>
<V>"Nouse, maa, makoamasta,</V>
<V>Luojan nurmi, nukkumasta!</V>
<V>Pane korret korttumahan</V>
<V>sekä varret varttumahan!</V>
<V>Tuhansin neniä nosta,</V>
<V>saoin haaroja hajota</V>
<V>kynnöstäni, kylvöstäni,</V>
<V>varsin vaivani näöstä!</V>
<V>"Oi Ukko, ylijumala</V>
<V>tahi taatto taivahinen,</V>
<V>vallan pilvissä pitäjä,</V>
<V>hattarojen hallitsija!</V>
<V>Piä pilvissä keräjät,</V>
<V>sekehissä neuvot selvät!</V>
<V>Iätä iästä pilvi,</V>
<V>nosta lonka luotehesta,</V>
<V>toiset lännestä lähetä,</V>
<V>etelästä ennättele!</V>
<V>Vihmo vettä taivosesta,</V>
<V>mettä pilvistä pirota</V>
<V>orahille nouseville,</V>
<V>touoille tohiseville!"</V>
<V>Tuo Ukko, ylijumala,</V>
<V>taatto taivon valtiainen,</V>
<V>piti pilvissä keräjät,</V>
<V>sekehissä neuvot selvät.</V>
<V>Iätti iästä pilven,</V>
<V>nosti longan luotehesta,</V>
<V>toisen lännestä lähetti,</V>
<V>etelästä ennätteli;</V>
<V>syrjin yhtehen sysäsi,</V>
<V>lomituksin loukahutti.</V>
<V>Vihmoi vettä taivosesta,</V>
<V>mettä pilvistä pirotti</V>
<V>orahille kasvaville,</V>
<V>touoille tohiseville.</V>
<V>Nousipa oras okinen,</V>
<V>kannonkarvainen yleni</V>
<V>maasta pellon pehmeästä,</V>
<V>Väinämöisen raatamasta.</V>
<V>Jopa tuosta toisna päänä,</V>
<V>kahen, kolmen yön perästä,</V>
<V>viikon päästä viimeistäki</V>
<V>vaka vanha Väinämöinen</V>
<V>kävi tuota katsomahan</V>
<V>kyntöänsä, kylvöänsä,</V>
<V>varsin vaivansa näköä:</V>
<V>kasvoi ohra mieltä myöten,</V>
<V>tähkät kuuella taholla,</V>
<V>korret kolmisolmuisena.</V>
<V>Siinä vanha Väinämöinen</V>
<V>katseleikse, käänteleikse.</V>
<V>Niin tuli kevätkäkönen,</V>
<V>näki koivun kasvavaksi:</V>
<V>"Miksipä on tuo jätetty</V>
<V>koivahainen kaatamatta?"</V>
<V>Sanoi vanha Väinämöinen:</V>
<V>"Siksipä on tuo jätetty</V>
<V>koivahainen kasvamahan:</V>
<V>sinulle kukuntapuuksi.</V>
<V>Siinä kukkuos, käkönen,</V>
<V>helkyttele, hietarinta,</V>
<V>hoiloa, hopearinta,</V>
<V>tinarinta, riukuttele!</V>
<V>Kuku illoin, kuku aamuin,</V>
<V>kerran keskipäivälläki,</V>
<V>ihanoiksi ilmojani,</V>
<V>mieluisiksi metsiäni,</V>
<V>rahaisiksi rantojani,</V>
<V>viljaisiksi vieriäni!"</V>
</TEXT>
</ITEM>
<ITEM nro="kalevala03" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>3</ID>
<TMP>1849</TMP>
</META>
<TEXT>
<CPT>Kolmas runo</CPT>
<V>Vaka vanha Väinämöinen</V>
<V>elelevi aikojansa</V>
<V>noilla Väinölän ahoilla,</V>
<V>Kalevalan kankahilla.</V>
<V>Laulelevi virsiänsä,</V>
<V>laulelevi, taitelevi.</V>
<V>Lauloi päivät pääksytysten,</V>
<V>yhytysten yöt saneli</V>
<V>muinaisia muisteloita,</V>
<V>noita syntyjä syviä,</V>
<V>joit' ei laula kaikki lapset,</V>
<V>ymmärrä yhet urohot</V>
<V>tällä inhalla iällä,</V>
<V>katovalla kannikalla.</V>
<V>Kauas kuuluvi sanoma,</V>
<V>ulos viestit vierähtävät</V>
<V>Väinämöisen laulannasta,</V>
<V>urohon osoannasta.</V>
<V>Viestit vierähti suvehen,</V>
<V>sai sanomat Pohjolahan.</V>
<V>Olipa nuori Joukahainen,</V>
<V>laiha poika lappalainen.</V>
<V>Se kävi kylässä kerran;</V>
<V>kuuli kummia sanoja,</V>
<V>lauluja laeltavaksi,</V>
<V>parempia pantavaksi</V>
<V>noilla Väinölän ahoilla,</V>
<V>Kalevalan kankahilla,</V>
<V>kuin mitä itseki tiesi,</V>
<V>oli oppinut isolta.</V>
<V>Tuo tuosta kovin pahastui,</V>
<V>kaiken aikansa kaehti</V>
<V>Väinämöistä laulajaksi</V>
<V>paremmaksi itseänsä.</V>
<V>Jo tuli emonsa luoksi,</V>
<V>luoksi valtavanhempansa.</V>
<V>Lähteäksensä käkesi,</V>
<V>tullaksensa toivotteli</V>
<V>noille Väinölän tuville</V>
<V>kera Väinön voitteloille.</V>
<V>Iso kielti poikoansa,</V>
<V>iso kielti, emo epäsi</V>
<V>lähtemästä Väinölähän</V>
<V>kera Väinön voitteloille:</V>
<V>"Siellä silma lauletahan,</V>
<V>lauletahan, lausitahan</V>
<V>suin lumehen, päin vitihin,</V>
<V>kourin ilmahan kovahan,</V>
<V>käsin kääntymättömäksi,</V>
<V>jaloin liikkumattomaksi."</V>
<V>Sanoi nuori Joukahainen:</V>
<V>"Hyväpä isoni tieto,</V>
<V>emoni sitäi parempi,</V>
<V>oma tietoni ylinnä.</V>
<V>Jos tahon tasalle panna,</V>
<V>miesten verroille vetäitä,</V>
<V>itse laulan laulajani,</V>
<V>sanelen sanelijani:</V>
<V>laulan laulajan parahan</V>
<V>pahimmaksi laulajaksi,</V>
<V>jalkahan kiviset kengät,</V>
<V>puksut puiset lantehille,</V>
<V>kiviriipan rinnan päälle,</V>
<V>kiviharkon hartioille,</V>
<V>kivihintahat kätehen,</V>
<V>päähän paatisen kypärän."</V>
<V>Siitä läksi, ei totellut.</V>
<V>Otti ruunansa omansa,</V>
<V>jonka turpa tulta iski,</V>
<V>säkeniä säärivarret;</V>
<V>valjasti tulisen ruunan</V>
<V>korjan kultaisen etehen.</V>
<V>Itse istuvi rekehen,</V>
<V>kohennaikse korjahansa,</V>
<V>iski virkkua vitsalla,</V>
<V>heitti helmiruoskasella.</V>
<V>Läksi virkku vieremähän,</V>
<V>hevonen helettämähän.</V>
<V>Ajoa suhuttelevi.</V>
<V>Ajoi päivän, ajoi toisen,</V>
<V>ajoi kohta kolmannenki.</V>
<V>Jo päivänä kolmantena</V>
<V>päätyi Väinölän ahoille,</V>
<V>Kalevalan kankahille.</V>
<V>Vaka vanha Väinämöinen,</V>
<V>tietäjä iän-ikuinen,</V>
<V>oli teittensä ajaja,</V>
<V>matkojensa mittelijä</V>
<V>noilla Väinölän ahoilla,</V>
<V>Kalevalan kankahilla.</V>
<V>Tuli nuori Joukahainen,</V>
<V>ajoi tiellä vastatusten:</V>
<V>tarttui aisa aisan päähän,</V>
<V>rahe rahkehen takistui,</V>
<V>länget puuttui länkilöihin,</V>
<V>vemmel vempelen nenähän.</V>
<V>Siitä siinä seisotahan,</V>
<V>seisotahan, mietitähän...</V>
<V>vesi vuoti vempelestä,</V>
<V>usva aisoista usisi.</V>
<V>Kysyi vanha Väinämöinen:</V>
<V>"Kuit' olet sinä sukua,</V>
<V>kun tulit tuhmasti etehen,</V>
<V>vastahan varattomasti?</V>
<V>Säret länget länkäpuiset,</V>
<V>vesapuiset vempelehet,</V>
<V>korjani pilastehiksi,</V>
<V>rämäksi re'en retukan!"</V>
<V>Silloin nuori Joukahainen</V>
<V>sanan virkkoi, noin nimesi:</V>
<V>"Mie olen nuori Joukahainen.</V>
<V>Vaan sano oma sukusi:</V>
<V>kuit' olet sinä sukua,</V>
<V>kuta, kurja, joukkioa?"</V>
<V>Vaka vanha Väinämöinen</V>
<V>jo tuossa nimittelihe.</V>
<V>Sai siitä sanoneheksi:</V>
<V>"Kun liet nuori Joukahainen,</V>
<V>veäite syrjähän vähäisen!</V>
<V>Sie olet nuorempi minua."</V>
<V>Silloin nuori Joukahainen</V>
<V>sanan virkkoi, noin nimesi:</V>
<V>"Vähä on miehen nuoruuesta,</V>
<V>nuoruuesta, vanhuuesta!</V>
<V>Kumpi on tieolta parempi,</V>
<V>muistannalta mahtavampi,</V>
<V>sep' on tiellä seisokahan,</V>
<V>toinen tieltä siirtykähän.</V>
<V>Lienet vanha Väinämöinen,</V>
<V>laulaja iän-ikuinen,</V>
<V>ruvetkamme laulamahan,</V>
<V>saakamme sanelemahan,</V>
<V>mies on miestä oppimahan,</V>
<V>toinen toista voittamahan!"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Mitäpä minusta onpi</V>
<V>laulajaksi, taitajaksi!</V>
<V>Ain' olen aikani elellyt</V>
<V>näillä yksillä ahoilla,</V>
<V>kotipellon pientarilla</V>
<V>kuunnellut kotikäkeä.</V>
<V>Vaan kuitenki kaikitenki</V>
<V>sano korvin kuullakseni:</V>
<V>mitä sie enintä tieät,</V>
<V>yli muien ymmärtelet?"</V>
<V>Sanoi nuori Joukahainen:</V>
<V>"Tieänpä minä jotaki!</V>
<V>Sen on tieän selvällehen,</V>
<V>tajuelen tarkoillehen:</V>
<V>reppänä on liki lakea,</V>
<V>liki lieska kiukoata.</V>
<V>"Hyvä on hylkehen eleä,</V>
<V>ve'en koiran viehkuroia:</V>
<V>luotansa lohia syöpi,</V>
<V>sivultansa siikasia.</V>
<V>"Siiall' on sileät pellot,</V>
<V>lohella laki tasainen.</V>
<V>Hauki hallalla kutevi,</V>
<V>kuolasuu kovalla säällä.</V>
<V>Ahven arka, kyrmyniska</V>
<V>sykysyt syvillä uipi,</V>
<V>kesät kuivilla kutevi,</V>
<V>rantasilla rapsehtivi.</V>
<V>"Kun ei tuosta kyllin liene,</V>
<V>vielä tieän muunki tieon,</V>
<V>arvoan yhen asian:</V>
<V>pohjola porolla kynti,</V>
<V>etelä emähevolla,</V>
<V>takalappi tarvahalla.</V>
<V>Tieän puut Pisan mäellä,</V>
<V>hongat Hornan kalliolla:</V>
<V>pitkät on puut Pisan mäellä,</V>
<V>hongat Hornan kalliolla.</V>
<V>"Kolme on koskea kovoa,</V>
<V>kolme järveä jaloa,</V>
<V>kolme vuorta korkeata</V>
<V>tämän ilman kannen alla:</V>
<V>Hämehess' on Hälläpyörä,</V>
<V>Kaatrakoski Karjalassa;</V>
<V>ei ole Vuoksen voittanutta,</V>
<V>yli käynyttä Imatran."</V>
<V>Sanoi vanha Väinämöinen:</V>
<V>"Lapsen tieto, naisen muisti,</V>
<V>ei ole partasuun urohon</V>
<V>eikä miehen naisekkahan!</V>
<V>Sano syntyjä syviä,</V>
<V>asioita ainoisia!"</V>
<V>Se on nuori Joukahainen</V>
<V>sanan virkkoi, noin nimesi:</V>
<V>"Tieän mä tiaisen synnyn,</V>
<V>tieän linnuksi tiaisen,</V>
<V>kyyn viherän käärmeheksi,</V>
<V>kiiskisen ve'en kalaksi.</V>
<V>Rauan tieän raukeaksi,</V>
<V>mustan mullan muikeaksi,</V>
<V>varin veen on vaikeaksi,</V>
<V>tulen polttaman pahaksi.</V>
<V>"Vesi on vanhin voitehista,</V>
<V>kosken kuohu katsehista,</V>
<V>itse Luoja loitsijoista,</V>
<V>Jumala parantajista.</V>
<V>"Vuoresta on vetosen synty,</V>
<V>tulen synty taivosesta,</V>
<V>alku rauan ruostehesta,</V>
<V>vasken kanta kalliosta.</V>
<V>"Mätäs on märkä maita vanhin,</V>
<V>paju puita ensimäinen,</V>
<V>hongan juuri huonehia,</V>
<V>paatonen patarania."</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Muistatko mitä enemmin,</V>
<V>vain jo loppuivat lorusi?"</V>
<V>Sanoi nuori Joukahainen:</V>
<V>"Muistan vieläki vähäisen!</V>
<V>Muistanpa ajan mokoman,</V>
<V>kun olin merta kyntämässä,</V>
<V>meren kolkot kuokkimassa,</V>
<V>kalahauat kaivamassa,</V>
<V>syänveet syventämässä,</V>
<V>lampiveet on laskemassa,</V>
<V>mäet mylleröittämässä,</V>
<V>louhet luomassa kokohon.</V>
<V>"Viel' olin miesnä kuuentena,</V>
<V>seitsemäntenä urosna</V>
<V>tätä maata saataessa,</V>
<V>ilmoa suettaessa,</V>
<V>ilman pieltä pistämässä,</V>
<V>taivon kaarta kantamassa,</V>
<V>kuuhutta kulettamassa,</V>
<V>aurinkoa auttamassa,</V>
<V>otavaa ojentamassa,</V>
<V>taivoa tähittämässä."</V>
<V>Sanoi vanha Väinämöinen:</V>
<V>"Sen varsin valehtelitki!</V>
<V>Ei sinua silloin nähty,</V>
<V>kun on merta kynnettihin,</V>
<V>meren kolkot kuokittihin,</V>
<V>kalahauat kaivettihin,</V>
<V>syänveet syvennettihin,</V>
<V>lampiveet on laskettihin,</V>
<V>mäet mylleröitettihin,</V>
<V>louhet luotihin kokohon.</V>
<V>"Eikä lie sinua nähty,</V>
<V>ei lie nähty eikä kuultu</V>
<V>tätä maata saataessa,</V>
<V>ilmoa suettaessa,</V>
<V>ilman pieltä pistettäissä,</V>
<V>taivon kaarta kannettaissa,</V>
<V>kuuhutta kuletettaissa,</V>
<V>aurinkoa autettaissa,</V>
<V>otavaa ojennettaissa,</V>
<V>taivoa tähitettäissä."</V>
<V>Se on nuori Joukahainen</V>
<V>tuosta tuon sanoiksi virkki:</V>
<V>"Kun ei lie minulla mieltä,</V>
<V>kysyn mieltä miekaltani.</V>
<V>Oi on vanha Väinämöinen,</V>
<V>laulaja laveasuinen!</V>
<V>Lähe miekan mittelöhön,</V>
<V>käypä kalvan katselohon!"</V>
<V>Sanoi vanha Väinämöinen:</V>
<V>"En noita pahoin pelänne</V>
<V>miekkojasi, mieliäsi,</V>
<V>tuuriasi, tuumiasi.</V>
<V>Vaan kuitenki kaikitenki</V>
<V>lähe en miekan mittelöhön</V>
<V>sinun kanssasi, katala,</V>
<V>kerallasi, kehno raukka."</V>
<V>Siinä nuori Joukahainen</V>
<V>murti suuta, väänti päätä,</V>
<V>murti mustoa haventa.</V>
<V>Itse tuon sanoiksi virkki:</V>
<V>"Ken ei käy miekan mittelöhön,</V>
<V>lähe ei kalvan katselohon,</V>
<V>sen minä siaksi laulan,</V>
<V>alakärsäksi asetan.</V>
<V>Panen semmoiset urohot</V>
<V>sen sikäli, tuon täkäli,</V>
<V>sorran sontatunkiohon,</V>
<V>läävän nurkkahan nutistan."</V>
<V>Siitä suuttui Väinämöinen,</V>
<V>siitä suuttui ja häpesi.</V>
<V>Itse loihe laulamahan,</V>
<V>sai itse sanelemahan:</V>
<V>ei ole laulut lasten laulut,</V>
<V>lasten laulut, naisten naurut,</V>
<V>ne on partasuun urohon,</V>
<V>joit' ei laula kaikki lapset</V>
<V>eikä pojat puoletkana,</V>
<V>kolmannetkana kosijat</V>
<V>tällä inhalla iällä,</V>
<V>katovalla kannikalla.</V>
<V>Lauloi vanha Väinämöinen:</V>
<V>järvet läikkyi, maa järisi,</V>
<V>vuoret vaskiset vapisi,</V>
<V>paaet vahvat paukahteli,</V>
<V>kalliot kaheksi lenti,</V>
<V>kivet rannoilla rakoili.</V>
<V>Lauloi nuoren Joukahaisen:</V>
<V>vesat lauloi vempelehen,</V>
<V>pajupehkon länkilöihin,</V>
<V>raiat rahkehen nenähän.</V>
<V>Lauloi korjan kultalaian:</V>
<V>lauloi lampihin haoiksi;</V>
<V>lauloi ruoskan helmiletkun</V>
<V>meren rantaruokosiksi;</V>
<V>lauloi laukkipään hevosen</V>
<V>kosken rannalle kiviksi.</V>
<V>Lauloi miekan kultakahvan</V>
<V>salamoiksi taivahalle,</V>
<V>siitä jousen kirjavarren</V>
<V>kaariksi vesien päälle,</V>
<V>siitä nuolensa sulitut</V>
<V>havukoiksi kiitäviksi,</V>
<V>siitä koiran koukkuleuan,</V>
<V>sen on maahan maakiviksi.</V>
<V>Lakin lauloi miehen päästä</V>
<V>pilven pystypää kokaksi;</V>
<V>lauloi kintahat käestä</V>
<V>umpilammin lumpehiksi,</V>
<V>siitä haljakan sinisen</V>
<V>hattaroiksi taivahalle,</V>
<V>vyöltä ussakan utuisen</V>
<V>halki taivahan tähiksi.</V>
<V>Itsen lauloi Joukahaisen:</V>
<V>lauloi suohon suonivöistä,</V>
<V>niittyhyn nivuslihoista,</V>
<V>kankahasen kainaloista.</V>
<V>Jo nyt nuori Joukahainen</V>
<V>jopa tiesi jotta tunsi:</V>
<V>tiesi tielle tullehensa,</V>
<V>matkallen osannehensa</V>
<V>voittelohon, laulelohon</V>
<V>kera vanhan Väinämöisen.</V>
<V>Jaksoitteli jalkoansa:</V>
<V>eipä jaksa jalka nousta;</V>
<V>toki toistakin yritti:</V>
<V>siin' oli kivinen kenkä.</V>
<V>Siitä nuoren Joukahaisen</V>
<V>jopa tuskaksi tulevi,</V>
<V>läylemmäksi lankeavi.</V>
<V>Sanan virkkoi, noin nimesi:</V>
<V>"Oi on viisas Väinämöinen,</V>
<V>tietäjä iän-ikuinen!</V>
<V>Pyörrytä pyhät sanasi,</V>
<V>peräytä lausehesi!</V>
<V>Päästä tästä pälkähästä,</V>
<V>tästä seikasta selitä!</V>
<V>Panenpa parahan makson,</V>
<V>annan lunnahat lujimmat."</V>
<V>Sanoi vanha Väinämöinen:</V>
<V>"Niin mitä minullen annat,</V>
<V>jos pyörrän pyhät sanani,</V>
<V>peräytän lauseheni,</V>
<V>päästän siitä pälkähästä,</V>
<V>siitä seikasta selitän?"</V>
<V>Sanoi nuori Joukahainen:</V>
<V>"Onp' on mulla kaarta kaksi,</V>
<V>jousta kaksi kaunokaista;</V>
<V>yks' on lyömähän riveä,</V>
<V>toinen tarkka ammunnalle.</V>
<V>Ota niistä jompikumpi!"</V>
<V>Sanoi vanha Väinämöinen:</V>
<V>"Huoli en, hurja, jousistasi,</V>
<V>en, katala, kaaristasi!</V>
<V>On noita itselläniki</V>
<V>joka seinä seisoteltu,</V>
<V>joka vaarnanen varottu:</V>
<V>miehittä metsässä käyvät,</V>
<V>urohitta ulkotöillä."</V>
<V>Lauloi nuoren Joukahaisen,</V>
<V>lauloi siitäki syvemmä.</V>
<V>Sanoi nuori Joukahainen:</V>
<V>"Onp' on mulla purtta kaksi,</V>
<V>kaksi kaunoista venoa;</V>
<V>yks' on kiistassa kepeä,</V>
<V>toinen paljo kannattava.</V>
<V>Ota niistä jompikumpi!"</V>
<V>Sanoi vanha Väinämöinen:</V>
<V>"Enp' on huoli pursistasi,</V>
<V>venehistäsi valita!</V>
<V>On noita itselläniki</V>
<V>joka tela tempaeltu,</V>
<V>joka lahtema laottu,</V>
<V>mikä tuulella tukeva,</V>
<V>mikä vastasään menijä."</V>
<V>Lauloi nuoren Joukahaisen,</V>
<V>lauloi siitäki syvemmä.</V>
<V>Sanoi nuori Joukahainen:</V>
<V>"On mulla oritta kaksi,</V>
<V>kaksi kaunoista hepoa;</V>
<V>yks' on juoksulle jalompi,</V>
<V>toinen raisu rahkehille.</V>
<V>Ota niistä jompikumpi!"</V>
<V>Sanoi vanha Väinämöinen:</V>
<V>"En huoli hevosiasi,</V>
<V>sure en sukkajalkojasi!</V>
<V>On noita itselläniki</V>
<V>joka soimi solmieltu,</V>
<V>joka tanhua taluttu:</V>
<V>vesi selvä selkäluilla,</V>
<V>rasvalampi lautasilla."</V>
<V>Lauloi nuoren Joukahaisen,</V>
<V>lauloi siitäki syvemmä.</V>
<V>Sanoi nuori Joukahainen:</V>
<V>"Oi on vanha Väinämöinen!</V>
<V>Pyörrytä pyhät sanasi,</V>
<V>peräytä lausehesi!</V>
<V>Annan kultia kypärin,</V>
<V>hope'ita huovan täyen,</V>
<V>isoni soasta saamat,</V>
<V>taluttamat tappelosta."</V>
<V>Sanoi vanha Väinämöinen:</V>
<V>"En huoli hope'itasi,</V>
<V>kysy en, kurja, kultiasi!</V>
<V>On noita itselläniki</V>
<V>joka aitta ahtaeltu,</V>
<V>joka vakkanen varottu:</V>
<V>ne on kullat kuun-ikuiset,</V>
<V>päivän-polviset hopeat."</V>
<V>Lauloi nuoren Joukahaisen,</V>
<V>lauloi siitäki syvemmä.</V>
<V>Sanoi nuori Joukahainen:</V>
<V>"Oi on vanha Väinämöinen!</V>
<V>Päästä tästä pälkähästä,</V>
<V>tästä seikasta selitä!</V>
<V>Annan aumani kotoiset,</V>
<V>heitän hietapeltoseni</V>
<V>oman pääni päästimeksi,</V>
<V>itseni lunastimeksi."</V>
<V>Sanoi vanha Väinämöinen:</V>
<V>"En halaja aumojasi,</V>
<V>herjä, hietapeltojasi!</V>
<V>On noita itselläniki,</V>
<V>peltoja joka perällä,</V>
<V>aumoja joka aholla.</V>
<V>Omat on paremmat pellot,</V>
<V>omat aumat armahammat."</V>
<V>Lauloi nuoren Joukahaisen,</V>
<V>lauloi ainakin alemma.</V>
<V>Siitä nuori Joukahainen</V>
<V>toki viimein tuskautui,</V>
<V>kun oli leuan liettehessä,</V>
<V>parran paikassa pahassa,</V>
<V>suun on suossa, sammalissa,</V>
<V>hampahin haon perässä.</V>
<V>Sanoi nuori Joukahainen:</V>
<V>"Oi on viisas Väinämöinen,</V>
<V>tietäjä iän-ikuinen!</V>
<V>Laula jo laulusi takaisin,</V>
<V>heitä vielä heikko henki,</V>
<V>laske täältä pois minua!</V>
<V>Virta jo jalkoa vetävi,</V>
<V>hiekka silmiä hiovi.</V>
<V>"Kun pyörrät pyhät sanasi,</V>
<V>luovuttelet luottehesi,</V>
<V>annan Aino siskoseni,</V>
<V>lainoan emoni lapsen</V>
<V>sulle pirtin pyyhkijäksi,</V>
<V>lattian lakaisijaksi,</V>
<V>hulikkojen huuhtojaksi,</V>
<V>vaippojen viruttajaksi,</V>
<V>kutojaksi kultavaipan,</V>
<V>mesileivän leipojaksi."</V>
<V>Siitä vanha Väinämöinen</V>
<V>ihastui ikihyväksi,</V>
<V>kun sai neion Joukahaisen</V>
<V>vanhan päivänsä varaksi.</V>
<V>Istuiksen ilokivelle,</V>
<V>laulupaaelle paneikse.</V>
<V>Lauloi kotvan, lauloi toisen,</V>
<V>lauloi kotvan kolmannenki:</V>
<V>pyörti pois pyhät sanansa,</V>
<V>perin laski lausehensa.</V>
<V>Pääsi nuori Joukahainen,</V>
<V>pääsi leuan liettehestä,</V>
<V>parran paikasta pahasta,</V>
<V>hevonen kosken kivestä,</V>
<V>reki rannalta haosta,</V>
<V>ruoska rannan ruokosesta.</V>
<V>Kohoeli korjahansa,</V>
<V>reutoihe rekosehensa;</V>
<V>läksi mielellä pahalla,</V>
<V>syämellä synkeällä</V>
<V>luoksi armahan emonsa,</V>
<V>tykö valtavanhempansa.</V>
<V>Ajoa karittelevi.</V>
<V>Ajoi kummasti kotihin:</V>
<V>rikki riihe'en rekensä,</V>
<V>aisat poikki portahasen.</V>
<V>Alkoi äiti arvaella,</V>
<V>isonen sanan sanovi:</V>
<V>"Suottapa rikoit rekesi,</V>
<V>tahallasi aisan taitoit!</V>
<V>Mitäpä kummasti kuletki,</V>
<V>tulet tuhmasti kotihin?"</V>
<V>Tuossa nuori Joukahainen</V>
<V>itkeä vetistelevi</V>
<V>alla päin, pahoilla mielin,</V>
<V>kaiken kallella kypärin</V>
<V>sekä huulin hyypynyisin,</V>
<V>nenän suulle langennuisen.</V>
<V>Emo ennätti kysyä,</V>
<V>vaivan nähnyt vaaitella:</V>
<V>"Mitä itket, poikueni,</V>
<V>nuorna saamani, nureksit,</V>
<V>olet huulin hyypynyisin,</V>
<V>nenän suulle langennuisen?"</V>
<V>Sanoi nuori Joukahainen:</V>
<V>"Oi on maammo, kantajani!</V>
<V>Jo on syytä syntynynnä,</V>
<V>taikoja tapahtununna,</V>
<V>syytä kyllin itkeäni,</V>
<V>taikoja nureksiani!</V>
<V>Tuot' itken tämän ikäni,</V>
<V>puhki polveni murehin:</V>
<V>annoin Aino siskoseni,</V>
<V>lupasin emoni lapsen</V>
<V>Väinämöiselle varaksi,</V>
<V>laulajalle puolisoksi,</V>
<V>turvaksi tutisevalle,</V>
<V>suojaksi sopenkululle."</V>
<V>Emo kahta kämmentänsä</V>
<V>hykersi molempiansa;</V>
<V>sanan virkkoi, noin nimesi:</V>
<V>"Elä itke, poikueni!</V>
<V>Ei ole itkettäviä,</V>
<V>suuresti surettavia:</V>
<V>tuota toivoin tuon ikäni,</V>
<V>puhki polveni halasin</V>
<V>sukuhuni suurta miestä,</V>
<V>rotuhuni rohkeata,</V>
<V>vävykseni Väinämöistä,</V>
<V>laulajata langokseni."</V>
<V>Sisar nuoren Joukahaisen</V>
<V>itse itkullen apeutui.</V>
<V>Itki päivän, itki toisen</V>
<V>poikkipuolin portahalla;</V>
<V>itki suuresta surusta,</V>
<V>apeasta miel'alasta.</V>
<V>Sai emo sanelemahan:</V>
<V>"Mitä itket, Ainoseni,</V>
<V>kun olet saava suuren sulhon,</V>
<V>miehen korkean kotihin</V>
<V>ikkunoillen istujaksi,</V>
<V>lautsoille lavertajaksi?"</V>
<V>Tuon tytär sanoiksi virkki:</V>
<V>"Oi emoni, kantajani!</V>
<V>Itkenpä minä jotaki:</V>
<V>itken kassan kauneutta,</V>
<V>tukan nuoren tuuheutta,</V>
<V>hivuksien hienoutta,</V>
<V>jos ne piennä peitetähän,</V>
<V>katetahan kasvavana.</V>
<V>"Tuotapa ikäni itken,</V>
<V>tuota päivän armautta,</V>
<V>suloutta kuun komean,</V>
<V>ihanuutta ilman kaiken,</V>
<V>jos oisi nuorna jättäminen,</V>
<V>lapsena unohtaminen</V>
<V>veikon veistotanterille,</V>
<V>ison ikkunan aloille."</V>
<V>Sanovi emo tytölle,</V>
<V>lausui vanhin lapsellensa:</V>
<V>"Mene, huima, huolinesi,</V>
<V>epäkelpo, itkuinesi!</V>
<V>Ei ole syytä synkistyä,</V>
<V>aihetta apeutua.</V>
<V>Paistavi Jumalan päivä</V>
<V>muuallaki maailmassa,</V>
<V>ei isosi ikkunoilla,</V>
<V>veikkosi veräjän suulla.</V>
<V>Myös on marjoja mäellä,</V>
<V>ahomailla mansikoita</V>
<V>poimia sinun poloisen</V>
<V>ilmassa etempänäki,</V>
<V>ei aina ison ahoilla,</V>
<V>veikon viertokankahilla."</V>
</TEXT>
</ITEM>
<ITEM nro="kalevala04" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>4</ID>
<TMP>1849</TMP>
</META>
<TEXT>
<CPT>Neljäs runo</CPT>
<V>Tuopa Aino, neito nuori,</V>
<V>sisar nuoren Joukahaisen,</V>
<V>läksi luutoa lehosta,</V>
<V>vastaksia varvikosta.</V>
<V>Taittoi vastan taatollensa,</V>
<V>toisen taittoi maammollensa,</V>
<V>kokoeli kolmannenki</V>
<V>verevälle veijollensa.</V>
<V>Jo astui kohin kotia,</V>
<V>lepikköä leuhautti.</V>
<V>Tuli vanha Väinämöinen;</V>
<V>näki neitosen lehossa,</V>
<V>hienohelman heinikössä.</V>
<V>Sanan virkkoi, noin nimesi:</V>
<V>"Eläpä muille, neiti nuori,</V>
<V>kuin minulle, neiti nuori,</V>
<V>kanna kaulanhelmilöitä,</V>
<V>rinnanristiä rakenna,</V>
<V>pane päätä palmikolle,</V>
<V>sio silkillä hivusta!"</V>
<V>Neiti tuon sanoiksi virkki:</V>
<V>"En sinulle enkä muille</V>
<V>kanna rinnanristilöitä,</V>
<V>päätä silkillä sitaise.</V>
<V>Huoli on haahen haljakoista,</V>
<V>vehnän viploista valita;</V>
<V>asun kaioissa sovissa,</V>
<V>kasvan leivän kannikoissa</V>
<V>tykönä hyvän isoni,</V>
<V>kanssa armahan emoni."</V>
<V>Riisti ristin rinnaltansa,</V>
<V>sormukset on sormestansa,</V>
<V>helmet kaulasta karisti,</V>
<V>punalangat päänsä päältä,</V>
<V>jätti maalle maan hyviksi,</V>
<V>lehtohon lehon hyviksi.</V>
<V>Meni itkien kotihin,</V>
<V>kallotellen kartanolle.</V>
<V>Iso istui ikkunalla,</V>
<V>kirvesvartta kirjoavi:</V>
<V>"Mitä itket, tyttö raukka,</V>
<V>tyttö raukka, neito nuori?"</V>
<V>"Onpa syytä itkeäni,</V>
<V>vaivoja valittoani!</V>
<V>Sitä itken, taattoseni,</V>
<V>sitä itken ja valitan:</V>
<V>kirpoi risti rinnaltani,</V>
<V>kaune vyöstäni karisi,</V>
<V>rinnalta hopearisti,</V>
<V>vaskilangat vyöni päästä."</V>
<V>Veljensä veräjän suulla</V>
<V>vemmelpuuta veistelevi:</V>
<V>"Mitä itket, sisko raukka,</V>
<V>sisko raukka, neito nuori?"</V>
<V>"Onpa syytä itkeäni,</V>
<V>vaivoja valittoani!</V>
<V>Sitä itken, veikko rukka,</V>
<V>sitä itken ja valitan:</V>
<V>kirpoi sormus sormestani,</V>
<V>helmet kaulasta katosi,</V>
<V>kullansormus sormestani,</V>
<V>kaulasta hopeahelmet."</V>
<V>Sisko sillan korvasella</V>
<V>vyötä kullaista kutovi:</V>
<V>"Mitä itket, sisko raukka,</V>
<V>sisko raukka, neito nuori?"</V>
<V>"Onpa syytä itkijällä,</V>
<V>vaivoja vetistäjällä!</V>
<V>Sitä itken, sisko rukka,</V>
<V>sitä itken ja valitan:</V>
<V>kirpoi kullat kulmiltani,</V>
<V>hopeat hivuksiltani,</V>
<V>sinisilkit silmiltäni,</V>
<V>punanauhat pääni päältä."</V>
<V>Emo aitan portahalla</V>
<V>kuoretta kokoelevi:</V>
<V>"Mitä itket, tytti raukka,</V>
<V>tyttö raukka, neito nuori?"</V>
<V>"Oi on maammo, kantajani,</V>
<V>oi emo, imettäjäni!</V>
<V>Onp' on syitä synke'itä,</V>
<V>apeita ani pahoja!</V>
<V>Sitä itken, äiti rukka,</V>
<V>sitä, maammoni, valitan:</V>
<V>läksin luutoa lehosta,</V>
<V>vastanpäitä varvikosta.</V>
<V>Taitoin vastan taatolleni,</V>
<V>toisen taitoin maammolleni,</V>
<V>kokoelin kolmannenki</V>
<V>verevälle veijolleni.</V>
<V>Aloin astua kotihin;</V>
<V>astuinpa läpi ahosta:</V>
<V>Osmoinen orosta virkkoi,</V>
<V>Kalevainen kaskesmaalta:</V>
<V>'Eläpä muille, neiti rukka,</V>
<V>kuin minulle, neiti rukka,</V>
<V>kanna kaulanhelmilöitä,</V>
<V>rinnanristiä rakenna,</V>
<V>pane päätä palmikolle,</V>
<V>sio silkillä hivusta!'</V>
<V>"Riistin ristin rinnaltani,</V>
<V>helmet kaulasta karistin,</V>
<V>sinilangat silmiltäni,</V>
<V>punalangat pääni päältä,</V>
<V>heitin maalle maan hyviksi,</V>
<V>lehtohon lehon hyviksi.</V>
<V>Itse tuon sanoiksi virkin:</V>
<V>'En sinulle enkä muille</V>
<V>kanna rinnanristiäni,</V>
<V>päätä silkillä sitaise.</V>
<V>Huoli en haahen haljakoista,</V>
<V>vehnän viploista valita;</V>
<V>asun kaioissa sovissa,</V>
<V>kasvan leivän kannikoissa</V>
<V>tykönä hyvän isoni,</V>
<V>kanssa armahan emoni.'"</V>
<V>Emo tuon sanoiksi virkki,</V>
<V>lausui vanhin lapsellensa:</V>
<V>"Elä itke, tyttäreni,</V>
<V>nuorna saamani, nureksi!</V>
<V>Syö vuosi suloa voita:</V>
<V>tulet muita vuolahampi;</V>
<V>toinen syö sianlihoa:</V>
<V>tulet muita sirkeämpi;</V>
<V>kolmas kuorekokkaroita:</V>
<V>tulet muita kaunihimpi.</V>
<V>Astu aittahan mäelle</V>
<V>- aukaise parahin aitta - !</V>
<V>Siell' on arkku arkun päällä,</V>
<V>lipas lippahan lomassa.</V>
<V>Aukaise parahin arkku,</V>
<V>kansi kirjo kimmahuta:</V>
<V>siin' on kuusi kultavyötä,</V>
<V>seitsemän sinihamoista.</V>
<V>Ne on Kuuttaren kutomat,</V>
<V>Päivättären päättelemät.</V>
<V>"Ennen neinnä ollessani,</V>
<V>impenä eläessäni</V>
<V>läksin marjahan metsälle,</V>
<V>alle vaaran vaapukkahan.</V>
<V>Kuulin Kuuttaren kutovan,</V>
<V>Päivättären kehreävän</V>
<V>sinisen salon sivulla,</V>
<V>lehon lemmen liepehellä.</V>
<V>"Minä luoksi luontelime,</V>
<V>likelle lähentelime.</V>
<V>Aloinpa anella noita,</V>
<V>itse virkin ja sanelin:</V>
<V>'Anna, Kuutar, kultiasi,</V>
<V>Päivätär, hope'itasi</V>
<V>tälle tyhjälle tytölle,</V>
<V>lapsellen anelijalle!'</V>
<V>"Antoi Kuutar kultiansa,</V>
<V>Päivätär hope'itansa.</V>
<V>Minä kullat kulmilleni,</V>
<V>päälleni hyvät hopeat!</V>
<V>Tulin kukkana kotihin,</V>
<V>ilona ison pihoille.</V>
<V>"Kannoin päivän, kannoin toisen.</V>
<V>Jo päivänä kolmantena</V>
<V>riisuin kullat kulmiltani,</V>
<V>päältäni hyvät hopeat,</V>
<V>vein ne aittahan mäelle,</V>
<V>panin arkun kannen alle:</V>
<V>siit' on asti siellä ollut</V>
<V>ajan kaiken katsomatta.</V>
<V>"Sio nyt silkit silmillesi,</V>
<V>kullat kulmille kohota,</V>
<V>kaulahan heleät helmet,</V>
<V>kullanristit rinnoillesi!</V>
<V>Pane paita palttinainen,</V>
<V>liitä liinan-aivinainen,</V>
<V>Hame verkainen vetäise,</V>
<V>senp' on päälle silkkivyöhyt,</V>
<V>sukat sulkkuiset koreat,</V>
<V>kautokengät kaunokaiset!</V>
<V>Pääsi kääri palmikolle,</V>
<V>silkkinauhoilla sitaise,</V>
<V>sormet kullansormuksihin,</V>
<V>käet kullankäärylöihin!</V>
<V>"Niin tulet tupahan tuolta,</V>
<V>astut aitasta sisälle</V>
<V>sukukuntasi suloksi,</V>
<V>koko heimon hempeäksi:</V>
<V>kulet kukkana kujilla,</V>
<V>vaapukkaisena vaellat,</V>
<V>ehompana entistäsi,</V>
<V>parempana muinaistasi."</V>
<V>Sen emo sanoiksi virkki,</V>
<V>senp' on lausui lapsellensa.</V>
<V>Ei tytär totellut tuota,</V>
<V>ei kuullut emon sanoja;</V>
<V>meni itkien pihalle,</V>
<V>kaihoellen kartanolle.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Miten on mieli miekkoisien,</V>
<V>autuaallisten ajatus?</V>
<V>Niinp' on mieli miekkoisien,</V>
<V>autuaallisten ajatus,</V>
<V>kuin on vellova vetonen</V>
<V>eli aalto altahassa.</V>
<V>Mitenpä poloisten mieli,</V>
<V>kuten allien ajatus?</V>
<V>Niinpä on poloisten mieli,</V>
<V>niinpä allien ajatus,</V>
<V>kuin on hanki harjun alla,</V>
<V>vesi kaivossa syvässä.</V>
<V>"Usein nyt minun utuisen,</V>
<V>use'in, utuisen lapsen,</V>
<V>mieli kulkevi kulossa,</V>
<V>vesakoissa viehkuroivi,</V>
<V>nurmessa nuhaelevi,</V>
<V>pensahassa piehtaroivi;</V>
<V>mieli ei tervoa parempi,</V>
<V>syän ei syttä valkeampi.</V>
<V>"Parempi minun olisi,</V>
<V>parempi olisi ollut</V>
<V>syntymättä, kasvamatta,</V>
<V>suureksi sukeumatta</V>
<V>näille päiville pahoille,</V>
<V>ilmoille ilottomille.</V>
<V>Oisin kuollut kuusiöisnä,</V>
<V>kaonnut kaheksanöisnä,</V>
<V>oisi en paljoa pitänyt:</V>
<V>vaaksan palttinapaloa,</V>
<V>pikkaraisen pientaretta,</V>
<V>emon itkua vähäisen,</V>
<V>ison vieläki vähemmän,</V>
<V>veikon ei väheäkänä."</V>
<V>Itki päivän, itki toisen.</V>
<V>Sai emo kyselemähän:</V>
<V>"Mitä itket, impi rukka,</V>
<V>kuta, vaivainen, valitat?"</V>
<V>"Sitä itken, impi rukka,</V>
<V>kaiken aikani valitan,</V>
<V>kun annoit minun poloisen,</V>
<V>oman lapsesi lupasit,</V>
<V>käskit vanhalle varaksi,</V>
<V>ikäpuolelle iloksi,</V>
<V>turvaksi tutisevalle,</V>
<V>suojaksi sopenkululle.</V>
<V>Oisit ennen käskenynnä</V>
<V>alle aaltojen syvien</V>
<V>sisareksi siikasille,</V>
<V>veikoksi ve'en kaloille!</V>
<V>Parempi meressä olla,</V>
<V>alla aaltojen asua</V>
<V>sisarena siikasilla,</V>
<V>veikkona ve'en kaloilla,</V>
<V>kuin on vanhalla varana,</V>
<V>turvana tutisijalla,</V>
<V>sukkahansa suistujalla,</V>
<V>karahkahan kaatujalla."</V>
<V>Siitä astui aittamäelle,</V>
<V>astui aittahan sisälle.</V>
<V>Aukaisi parahan arkun,</V>
<V>kannen kirjo kimmahutti:</V>
<V>löysi kuusi kultavyötä,</V>
<V>seitsemän sinihametta;</V>
<V>ne on päällensä pukevi,</V>
<V>varrellensa valmistavi.</V>
<V>Pani kullat kulmillensa,</V>
<V>hopeat hivuksillensa,</V>
<V>sinisilkit silmillensä,</V>
<V>punalangat päänsä päälle.</V>
<V>Läksi siitä astumahan</V>
<V>ahon poikki, toisen pitkin;</V>
<V>vieri soita, vieri maita,</V>
<V>vieri synkkiä saloja.</V>
<V>Itse lauloi mennessänsä,</V>
<V>virkki vieriellessänsä:</V>
<V>"Syäntäni tuimelevi,</V>
<V>päätäni kivistelevi.</V>
<V>Eikä tuima tuimemmasti,</V>
<V>kipeämmästi kivistä,</V>
<V>jotta, koito, kuolisinki,</V>
<V>katkeaisinki, katala,</V>
<V>näiltä suurilta suruilta,</V>
<V>ape'ilta miel'aloilta.</V>
<V>"Jo oisi minulla aika</V>
<V>näiltä ilmoilta eritä,</V>
<V>aikani Manalle mennä,</V>
<V>ikä tulla Tuonelahan:</V>
<V>ei mua isoni itke,</V>
<V>ei emo pane pahaksi,</V>
<V>ei kastu sisaren kasvot,</V>
<V>veikon silmät vettä vuoa,</V>
<V>vaikka vierisin vetehen,</V>
<V>kaatuisin kalamerehen</V>
<V>alle aaltojen syvien,</V>
<V>päälle mustien murien."</V>
<V>Astui päivän, astui toisen,</V>
<V>päivänäpä kolmantena</V>
<V>ennätti meri etehen,</V>
<V>ruokoranta vastahansa:</V>
<V>tuohon yöhyt yllättävi,</V>
<V>pimeä piättelevi.</V>
<V>Siinä itki impi illan,</V>
<V>kaikerteli kaiken yötä</V>
<V>rannalla vesikivellä,</V>
<V>laajalla lahen perällä.</V>
<V>Aamulla ani varahin</V>
<V>katsoi tuonne niemen päähän:</V>
<V>kolme oli neittä niemen päässä ...</V>
<V>ne on merta kylpemässä!</V>
<V>Aino neiti neljänneksi,</V>
<V>vitsan varpa viienneksi!</V>
<V>Heitti paitansa pajulle,</V>
<V>hamehensa haapaselle,</V>
<V>sukkansa sulalle maalle,</V>
<V>kenkänsä vesikivelle,</V>
<V>helmet hietarantaselle,</V>
<V>sormukset somerikolle.</V>
<V>Kivi oli kirjava selällä,</V>
<V>paasi kullan paistavainen:</V>
<V>kiistasi kivellen uia,</V>
<V>tahtoi paaelle paeta.</V>
<V>Sitte sinne saatuansa</V>
<V>asetaiksen istumahan</V>
<V>kirjavaiselle kivelle,</V>
<V>paistavalle paaterelle:</V>
<V>kilahti kivi vetehen,</V>
<V>paasi pohjahan pakeni,</V>
<V>neitonen kiven keralla,</V>
<V>Aino paaen palleassa.</V>
<V>Siihenpä kana katosi,</V>
<V>siihen kuoli impi rukka.</V>
<V>Sanoi kerran kuollessansa,</V>
<V>virkki vielä vierressänsä:</V>
<V>"Menin merta kylpemähän,</V>
<V>sainp' on uimahan selälle;</V>
<V>sinne mä, kana, katosin,</V>
<V>lintu, kuolin liian surman:</V>
<V>elköhön minun isoni</V>
<V>sinä ilmoisna ikänä</V>
<V>vetäkö ve'en kaloja</V>
<V>tältä suurelta selältä!</V>
<V>"Läksin rannalle pesohon,</V>
<V>menin merta kylpemähän;</V>
<V>sinne mä, kana, katosin,</V>
<V>lintu, kuolin liian surman:</V>
<V>elköhön minun emoni</V>
<V>sinä ilmoisna ikänä</V>
<V>panko vettä taikinahan</V>
<V>laajalta kotilahelta!</V>
<V>"Läksin rannalle pesohon,</V>
<V>menin merta kylpemähän;</V>
<V>sinne mä, kana, katosin,</V>
<V>lintu, kuolin liian surman:</V>
<V>elköhönp' on veikkoseni</V>
<V>sinä ilmoisna ikänä</V>
<V>juottako sotaoritta</V>
<V>rannalta merelliseltä!</V>
<V>"Läksin rannalle pesohon,</V>
<V>menin merta kylpemähän;</V>
<V>sinne mä, kana, katosin,</V>
<V>lintu, kuolin liian surman:</V>
<V>elköhönp' on siskoseni</V>
<V>sinä ilmoisna ikänä</V>
<V>peskö tästä silmiänsä</V>
<V>kotilahen laiturilta!</V>
<V>Mikäli meren vesiä,</V>
<V>sikäli minun veriä;</V>
<V>mikäli meren kaloja,</V>
<V>sikäli minun lihoja;</V>
<V>mikä rannalla risuja,</V>
<V>se on kurjan kylkiluita;</V>
<V>mikä rannan heinäsiä,</V>
<V>se hivusta hierottua."</V>
<V>Se oli surma nuoren neien,</V>
<V>loppu kaunihin kanasen...</V>
<V>Kukas nyt sanan saatantahan,</V>
<V>kielikerran kerrontahan</V>
<V>neien kuuluhun kotihin,</V>
<V>kaunihisen kartanohon?</V>
<V>Karhu sanan saatantahan,</V>
<V>kielikerran kerrontahan!</V>
<V>Ei karhu sanoa saata:</V>
<V>lehmikarjahan katosi.</V>
<V>Kukas sanan saatantahan,</V>
<V>kielikerran kerrontahan</V>
<V>neien kuuluhun kotihin,</V>
<V>kaunihisen kartanohon?</V>
<V>Susi sanan saatantahan,</V>
<V>kielikerran kerrontahan!</V>
<V>Ei susi sanoa saata:</V>
<V>lammaskarjahan katosi.</V>
<V>Kukas sanan saatantahan,</V>
<V>kielikerran kerrontahan</V>
<V>neien kuuluhun kotihin,</V>
<V>kaunihisen kartanohon?</V>
<V>Repo sanan saatantahan,</V>
<V>kielikerran kerrontahan!</V>
<V>Ei repo sanoa saata:</V>
<V>hanhikarjahan katosi.</V>
<V>Kukas sanan saatantahan,</V>
<V>kielikerran kerrontahan</V>
<V>neien kuuluhun kotihin,</V>
<V>kaunihisen kartanohon?</V>
<V>Jänö sanan saatantahan,</V>
<V>kielikerran kerrontahan!</V>
<V>Jänis varman vastaeli:</V>
<V>"Sana ei miehe'en katoa!"</V>
<V>Läksi jänis juoksemahan,</V>
<V>pitkäkorva piippomahan,</V>
<V>vääräsääri vääntämähän,</V>
<V>ristisuu ripottamahan</V>
<V>neien kuuluhun kotihin,</V>
<V>kaunihisen kartanohon.</V>
<V>Juoksi saunan kynnykselle;</V>
<V>kyykistäikse kynnykselle:</V>
<V>sauna täynnä neitosia,</V>
<V>vasta käessä vastoavat:</V>
<V>"Saitko, kiero, keittimiksi,</V>
<V>paltsasilmä, paistimiksi,</V>
<V>isännällen iltaseksi,</V>
<V>emännällen eineheksi,</V>
<V>tyttären välipaloiksi,</V>
<V>pojan puolipäiväseksi?"</V>
<V>Jänis saattavi sanoa,</V>
<V>kehräsilmä kerskaella:</V>
<V>"Liepä lempo lähtenynnä</V>
<V>kattiloihin kiehumahan!</V>
<V>Läksin sanan saatantahan,</V>
<V>kielikerran kerrontahan:</V>
<V>jop' on kaunis kaatununna,</V>
<V>tinarinta riutununna,</V>
<V>sortunna hopeasolki,</V>
<V>vyö vaski valahtanunna:</V>
<V>mennyt lietohon merehen,</V>
<V>alle aavojen syvien,</V>
<V>sisareksi siikasille,</V>
<V>veikoksi ve'en kaloille."</V>
<V>Emo tuosta itkemähän,</V>
<V>kyynelvierus vieremähän.</V>
<V>Sai siitä sanelemahan,</V>
<V>vaivainen valittamahan:</V>
<V>"Elkätte, emot poloiset,</V>
<V>sinä ilmoisna ikänä</V>
<V>tuuitelko tyttäriä,</V>
<V>lapsianne liekutelko</V>
<V>vastoin mieltä miehelähän,</V>
<V>niinkuin mie, emo poloinen,</V>
<V>tuuittelin tyttöjäni,</V>
<V>kasvatin kanasiani!"</V>
<V>Emo itki, kyynel vieri:</V>
<V>vieri vetrehet vetensä</V>
<V>sinisistä silmistänsä</V>
<V>poloisille poskillensa.</V>
<V>Vieri kyynel, vieri toinen:</V>
<V>vieri vetrehet vetensä</V>
<V>poloisilta poskipäiltä</V>
<V>ripe'ille rinnoillensa.</V>
<V>Vieri kyynel, vieri toinen:</V>
<V>vieri vetrehet vetensä</V>
<V>ripe'iltä rinnoiltansa</V>
<V>hienoisille helmoillensa.</V>
<V>Vieri kyynel, vieri toinen:</V>
<V>vieri vetrehet vetensä</V>
<V>hienoisilta helmoiltansa</V>
<V>punasuille sukkasille.</V>
<V>Vieri kyynel, vieri toinen:</V>
<V>vieri vetrehet vetensä</V>
<V>punasuilta sukkasilta</V>
<V>kultakengän kautosille.</V>
<V>Vieri kyynel, vieri toinen:</V>
<V>vieri vetrehet vetensä</V>
<V>kultakengän kautosilta</V>
<V>maahan alle jalkojensa;</V>
<V>vieri maahan maan hyväksi,</V>
<V>vetehen ve'en hyväksi.</V>
<V>Ve'et maahan tultuansa</V>
<V>alkoivat jokena juosta:</V>
<V>kasvoipa jokea kolme</V>
<V>itkemistänsä vesistä,</V>
<V>läpi päänsä lähtemistä,</V>
<V>alta kulman kulkemista.</V>
<V>Kasvoipa joka jokehen</V>
<V>kolme koskea tulista,</V>
<V>joka kosken kuohumalle</V>
<V>kolme luotoa kohosi,</V>
<V>joka luo'on partahalle</V>
<V>kunnas kultainen yleni;</V>
<V>kunki kunnahan kukulle</V>
<V>kasvoi kolme koivahaista,</V>
<V>kunki koivun latvasehen</V>
<V>kolme kullaista käkeä.</V>
<V>Sai käköset kukkumahan.</V>
<V>Yksi kukkui: "lemmen, lemmen!"</V>
<V>Toinen kukkui: "sulhon, sulhon!"</V>
<V>Kolmas kukkui: "auvon, auvon!"</V>
<V>Kuka kukkui: "lemmen, lemmen!"</V>
<V>Sep' on kukkui kuuta kolme</V>
<V>lemmettömälle tytölle,</V>
<V>meressä makoavalle.</V>
<V>Kuka kukkui: "sulhon, sulhon!"</V>
<V>Sep' on kukkui kuusi kuuta</V>
<V>sulholle sulottomalle,</V>
<V>ikävissä istuvalle.</V>
<V>Kuka kukkui: "auvon, auvon!"</V>
<V>Se kukkui ikänsä kaiken</V>
<V>auvottomalle emolle,</V>
<V>iän päivät itkevälle.</V>
<V>Niin emo sanoiksi virkki</V>
<V>kuunnellessansa käkeä:</V>
<V>"Elköhön emo poloinen</V>
<V>kauan kuunnelko käkeä!</V>
<V>Kun käki kukahtelevi,</V>
<V>niin syän sykähtelevi,</V>
<V>itku silmähän tulevi,</V>
<V>ve'et poskille valuvi,</V>
<V>hereämmät herne-aarta,</V>
<V>paksummat pavun jyveä:</V>
<V>kyynärän ikä kuluvi,</V>
<V>vaaksan varsi vanhenevi,</V>
<V>koko ruumis runnahtavi</V>
<V>kuultua kevätkäkösen."</V>
</TEXT>
</ITEM>
<ITEM nro="kalevala05" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>5</ID>
<TMP>1849</TMP>
</META>
<TEXT>
<CPT>Viides runo</CPT>
<V>Jo oli sanoma saatu,</V>
<V>viety viesti tuonnemmaksi</V>
<V>neien nuoren nukkumasta,</V>
<V>kaunihin katoamasta.</V>
<V>Vaka vanha Väinämöinen,</V>
<V>tuo tuosta pahoin pahastui:</V>
<V>itki illat, itki aamut,</V>
<V>yöhyet enemmin itki,</V>
<V>kun oli kaunis kaatununna,</V>
<V>neitonen nukahtanunna,</V>
<V>mennyt lietohon merehen,</V>
<V>alle aaltojen syvien.</V>
<V>Astui huollen, huokaellen,</V>
<V>syämellä synkeällä</V>
<V>rannalle meren sinisen.</V>
<V>Sanan virkkoi, noin nimesi:</V>
<V>"Sano nyt, Untamo, unesi,</V>
<V>maku'usi, maan venyjä:</V>
<V>missä Ahtola asuvi,</V>
<V>neiot Vellamon venyvi?"</V>
<V>Sanoipa Untamo unensa,</V>
<V>maku'unsa maan venyjä:</V>
<V>"Tuolla Ahtola asuvi,</V>
<V>neiot Vellamon venyvi.</V>
<V>Nenässä utuisen niemen,</V>
<V>päässä saaren terhenisen</V>
<V>alla aaltojen syvien,</V>
<V>päällä mustien mutien.</V>
<V>"Siellä Ahtola asuvi,</V>
<V>neiot Vellamon venyvi</V>
<V>pikkuisessa pirttisessä,</V>
<V>kamarissa kaitaisessa,</V>
<V>kiven kirjavan kylessä,</V>
<V>paaen paksun kainalossa."</V>
<V>Siitä vanha Väinämöinen</V>
<V>vetihe venesijoille.</V>
<V>Silmeävi siimojansa,</V>
<V>katselevi onkiansa;</V>
<V>otti ongen taskuhunsa,</V>
<V>väkärauan väskyhynsä.</V>
<V>Soutoa melastelevi,</V>
<V>päähän saaren saauttavi,</V>
<V>nenähän utuisen niemen,</V>
<V>päähän saaren terhenisen.</V>
<V>Siin' oli ongella olija,</V>
<V>aina siimalla asuja,</V>
<V>käeksellä kääntelijä.</V>
<V>Laski launihin merelle,</V>
<V>ongitteli, orhitteli:</V>
<V>vapa vaskinen vapisi,</V>
<V>hope'inen siima siukui,</V>
<V>nuora kultainen kulisi.</V>
<V>Jo päivänä muutamana,</V>
<V>huomenna moniahana</V>
<V>kala otti onkehensa,</V>
<V>taimen takrarautahansa.</V>
<V>Sen veti venosehensa,</V>
<V>talui talkapohjahansa.</V>
<V>Katselevi, kääntelevi.</V>
<V>Sanan virkkoi, noin nimesi:</V>
<V>"Onp' on tuo kala kalanen,</V>
<V>kun en tuota tunnekana!</V>
<V>Sileähk' on siikaseksi,</V>
<V>kuleahka kuujaseksi,</V>
<V>haleahka haukiseksi,</V>
<V>evätöin emäkalaksi;</V>
<V>ihala imehnoksiki,</V>
<V>päärivatoin neitoseksi,</V>
<V>vyötöin veen on tyttöseksi,</V>
<V>korvitoin kotikanaksi:</V>
<V>luopuisin meriloheksi,</V>
<V>syvän aallon ahveneksi."</V>
<V>Vyöll' on veitsi Väinämöisen,</V>
<V>pää hopea huotrasessa.</V>
<V>Veti veitsen viereltänsä,</V>
<V>huotrastansa pää hopean</V>
<V>kalan palstoin pannaksensa,</V>
<V>lohen leikkaellaksensa</V>
<V>aamuisiksi atrioiksi,</V>
<V>murkinaisiksi muruiksi,</V>
<V>lohisiksi lounahiksi,</V>
<V>iltaruoiksi isoiksi.</V>
<V>Alkoi lohta leikkaella,</V>
<V>veitsen viilteä kaloa:</V>
<V>lohi loimahti merehen,</V>
<V>kala kirjo kimmeltihe</V>
<V>pohjasta punaisen purren,</V>
<V>venehestä Väinämöisen.</V>
<V>Äsken päätänsä ylenti,</V>
<V>oikeata olkapäätä</V>
<V>vihurilla viiennellä,</V>
<V>kupahalla kuuennella;</V>
<V>nosti kättä oikeata,</V>
<V>näytti jalkoa vasenta</V>
<V>seitsemännellä selällä,</V>
<V>yheksännen aallon päällä.</V>
<V>Sieltä tuon sanoiksi virkki,</V>
<V>itse lausui ja pakisi:</V>
<V>"Oi sie vanha Väinämöinen!</V>
<V>En ollut minä tuleva</V>
<V>lohi leikkaellaksesi,</V>
<V>kala palstoin pannaksesi,</V>
<V>aamuisiksi atrioiksi,</V>
<V>murkinaisiksi muruiksi,</V>
<V>lohisiksi lounahiksi,</V>
<V>iltaruoiksi isoiksi."</V>
<V>Sanoi vanha Väinämöinen:</V>
<V>"Miksi sie olit tuleva?"</V>
<V>"Olinpa minä tuleva</V>
<V>kainaloiseksi kanaksi,</V>
<V>ikuiseksi istujaksi,</V>
<V>polviseksi puolisoksi,</V>
<V>sijasi levittäjäksi,</V>
<V>päänalaisen laskijaksi,</V>
<V>pirtin pienen pyyhkijäksi,</V>
<V>lattian lakaisijaksi,</V>
<V>tulen tuojaksi tupahan,</V>
<V>valkean virittäjäksi,</V>
<V>leivän paksun paistajaksi,</V>
<V>mesileivän leipojaksi,</V>
<V>olutkannun kantajaksi,</V>
<V>atrian asettajaksi.</V>
<V>"En ollut merilohia,</V>
<V>syvän aallon ahvenia:</V>
<V>olin kapo, neiti nuori,</V>
<V>sisar nuoren Joukahaisen,</V>
<V>kuta pyyit kuun ikäsi,</V>
<V>puhki polvesi halasit.</V>
<V>"Ohoh, sinua, ukko utra,</V>
<V>vähämieli Väinämöinen,</V>
<V>kun et tuntenut piteä</V>
<V>Vellamon vetistä neittä,</V>
<V>ahon lasta ainokaista!"</V>
<V>Sanoi vanha Väinämöinen</V>
<V>alla päin, pahoilla mielin:</V>
<V>"Oi on sisar Joukahaisen!</V>
<V>Toki tullos toinen kerta!"</V>
<V>Eip' on toiste tullutkana,</V>
<V>ei toiste sinä ikänä:</V>
<V>jo vetihe, vierähtihe,</V>
<V>ve'en kalvosta katosi</V>
<V>kiven kirjavan sisähän,</V>
<V>maksankarvaisen malohon.</V>
<V>Vaka vanha Väinämöinen</V>
<V>tuo on tuossa arvelevi,</V>
<V>miten olla, kuin eleä.</V>
<V>Jo kutaisi sulkkunuotan,</V>
<V>veti vettä ristin rastin,</V>
<V>salmen pitkin, toisen poikki;</V>
<V>veti vienoja vesiä,</V>
<V>lohiluotojen lomia,</V>
<V>noita Väinölän vesiä,</V>
<V>Kalevalan kannaksia,</V>
<V>synkkiä syväntehiä,</V>
<V>suuria selän napoja,</V>
<V>Joukolan jokivesiä,</V>
<V>Lapin lahtirantasia.</V>
<V>Sai kyllin kaloja muita,</V>
<V>kaikkia ve'en kaloja,</V>
<V>ei saanut sitä kalaista,</V>
<V>mitä mielensä pitävi:</V>
<V>Vellamon vetistä neittä,</V>
<V>ahon lasta ainokaista.</V>
<V>Siitä vanha Väinämöinen</V>
<V>alla päin, pahoilla mielin,</V>
<V>kaiken kallella kypärin</V>
<V>itse tuon sanoiksi virkki:</V>
<V>"Ohoh, hullu, hulluuttani,</V>
<V>vähämieli, miehuuttani!</V>
<V>Olipa minulla mieltä,</V>
<V>ajatusta annettuna,</V>
<V>syäntä suurta survottuna,</V>
<V>oli ennen aikoinansa.</V>
<V>Vaanpa nyt tätä nykyä,</V>
<V>tällä inhalla iällä,</V>
<V>puuttuvalla polveksella</V>
<V>kaikki on mieli melkeässä,</V>
<V>ajatukset arvoisessa,</V>
<V>kaikki toimi toisialla.</V>
<V>"Kuta vuotin kuun ikäni,</V>
<V>kuta puolen polveani,</V>
<V>Vellamon vetistä neittä,</V>
<V>veen on viimeistä tytärtä</V>
<V>ikuiseksi ystäväksi,</V>
<V>polviseksi puolisoksi,</V>
<V>se osasi onkeheni,</V>
<V>vierähti venoseheni:</V>
<V>minä en tuntenut piteä,</V>
<V>en kotihin korjaella,</V>
<V>laskin jälle lainehisin,</V>
<V>alle aaltojen syvien!"</V>
<V>Meni matkoa vähäisen,</V>
<V>astui huollen, huokaellen;</V>
<V>kulkevi kotia kohti.</V>
<V>Sanan virkkoi, noin nimesi:</V>
<V>"Kukkui muinaiset käkeni,</V>
<V>entiset ilokäkeni,</V>
<V>kukkui ennen illoin, aamuin,</V>
<V>kerran keskipäivälläki:</V>
<V>mikä nyt sorti suuren äänen,</V>
<V>äänen kaunihin kaotti?</V>
<V>Suru sorti suuren äänen,</V>
<V>huoli armahan alenti;</V>
<V>sill' ei kuulu kukkuvaksi,</V>
<V>päivän laskun laulavaksi</V>
<V>minun iltani iloksi,</V>
<V>huomeneni huopeheksi.</V>
<V>"Enkä nyt tuota tieäkänä</V>
<V>miten olla, kuin eleä,</V>
<V>tällä ilmalla asua,</V>
<V>näillä mailla matkaella.</V>
<V>Oisiko emo elossa,</V>
<V>vanhempani valvehella,</V>
<V>sepä saattaisi sanoa,</V>
<V>miten pystössä pysyä,</V>
<V>murehisin murtumatta,</V>
<V>huolihin katoamatta</V>
<V>näissä päivissä pahoissa,</V>
<V>ape'issa miel'aloissa!"</V>
<V>Emo hauasta havasi,</V>
<V>alta aallon vastaeli:</V>
<V>"Viel' onpi emo elossa,</V>
<V>vanhempasi valvehella,</V>
<V>joka saattavi sanoa,</V>
<V>miten olla oikeana,</V>
<V>murehisin murtumatta,</V>
<V>huolihin katoamatta</V>
<V>niissä päivissä pahoissa,</V>
<V>ape'issa miel'aloissa:</V>
<V>mene Pohjan tyttärihin!</V>
<V>Siell' on tyttäret somemmat,</V>
<V>neiet kahta kaunihimmat,</V>
<V>viittä, kuutta virkeämmät,</V>
<V>ei Joukon jorottaria,</V>
<V>Lapin lapsilönttäreitä.</V>
<V>"Sieltä naios, poikaseni,</V>
<V>paras Pohjan tyttäristä,</V>
<V>jok' on sievä silmiltänsä,</V>
<V>kaunis katsannoisiltansa,</V>
<V>aina joutuisa jalalta</V>
<V>sekä liukas liikunnolta!"</V>
</TEXT>
</ITEM>
<ITEM nro="kalevala06" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>6</ID>
<TMP>1849</TMP>
</META>
<TEXT>
<CPT>Kuudes runo</CPT>
<V>Vaka vanha Väinämöinen</V>
<V>lähteäksensä käkesi</V>
<V>tuonne kylmähän kylähän,</V>
<V>pimeähän Pohjolahan.</V>
<V>Otti olkisen orihin,</V>
<V>hernevartisen hevosen,</V>
<V>pisti suitset kullan suuhun,</V>
<V>päitsensä hopean päähän:</V>
<V>itse istuvi selälle,</V>
<V>löihe reisin ratsahille.</V>
<V>Ajoa hyryttelevi,</V>
<V>matkoansa mittelevi</V>
<V>orihilla olkisella,</V>
<V>hernevarrella hevolla.</V>
<V>Ajoi Väinölän ahoja,</V>
<V>Kalevalan kankahia:</V>
<V>hepo juoksi, matka joutui,</V>
<V>koti jääpi, tie lyheni.</V>
<V>Jo ajoi meren selälle,</V>
<V>ulapalle aukealle</V>
<V>kapioisen kastumatta,</V>
<V>vuohisen vajoumatta.</V>
<V>Olipa nuori Joukahainen,</V>
<V>laiha poika lappalainen.</V>
<V>Piti viikoista vihoa,</V>
<V>ylen kauaista kaetta</V>
<V>kera vanhan Väinämöisen,</V>
<V>päälle laulajan ikuisen.</V>
<V>Laativi tulisen jousen,</V>
<V>jalon kaaren kaunistavi:</V>
<V>kaaren rauasta rakenti,</V>
<V>vaskesta selän valavi;</V>
<V>noita on kullalla kuvaili,</V>
<V>hopealla huolitteli.</V>
<V>Mistä siihen nauhan saapi,</V>
<V>kusta jäntehen tapasi?</V>
<V>Hiien hirven suoniloista,</V>
<V>Lemmon liinanuorasista!</V>
<V>Sai kaaren kanineheksi,</V>
<V>jousen varsin valmihiksi.</V>
<V>Kaari on kaunihin näköinen,</V>
<V>jousi jonki maksavainen:</V>
<V>hevonen selällä seisoi,</V>
<V>varsa juoksi vartta myöten,</V>
<V>kapo kaarella makasi,</V>
<V>jänö jäntimen sijassa.</V>
<V>Vuoli piiliä pinosen,</V>
<V>kolmisulkia kokosen:</V>
<V>varret tammesta vanuvi,</V>
<V>päät tekevi tervaksesta.</V>
<V>Minkä saapi valmihiksi,</V>
<V>sen sitte sulittelevi</V>
<V>pääskyn pienillä sulilla,</V>
<V>varpusen vivustimilla.</V>
<V>Karkaeli nuoliansa,</V>
<V>puretteli piiliänsä</V>
<V>maon mustissa mujuissa,</V>
<V>käärmehen kähyverissä.</V>
<V>Sai vasamat valmihiksi,</V>
<V>jousen jänniteltäväksi.</V>
<V>Siitä vuotti Väinämöistä,</V>
<V>saavaksi suvantolaista;</V>
<V>vuotti illan, vuotti aamun,</V>
<V>vuotti kerran keskipäivän.</V>
<V>Viikon vuotti Väinämöistä,</V>
<V>viikon vuotti, ei väsynyt,</V>
<V>istuellen ikkunoissa,</V>
<V>valvoen vajojen päissä,</V>
<V>kuunnellen kujan perällä,</V>
<V>vahtaellen vainiolla,</V>
<V>viini nuolia selässä,</V>
<V>hyvä kaari kainalossa.</V>
<V>Vuotteli ulompanaki,</V>
<V>talon toisen tuolla puolla:</V>
<V>nenässä tulisen niemen,</V>
<V>tulikaiskun kainalossa,</V>
<V>korvalla tulisen kosken,</V>
<V>pyhän virran viertimellä.</V>
<V>Niin päivänä muutamana,</V>
<V>huomenna moniahana</V>
<V>loi silmänsä luotehelle,</V>
<V>käänti päätä päivän alle;</V>
<V>keksi mustasen merellä,</V>
<V>sinerväisen lainehilla:</V>
<V>"Onko se iässä pilvi,</V>
<V>päivän koite koillisessa?"</V>
<V>Ei ollut iässä pilvi,</V>
<V>päivän koite koillisessa:</V>
<V>oli vanha Väinämöinen,</V>
<V>laulaja iän-ikuinen,</V>
<V>matkoava Pohjolahan,</V>
<V>kulkeva Pimentolahan</V>
<V>orihilla olkisella,</V>
<V>hernevarrella hevolla.</V>
<V>Tuop' on nuori Joukahainen,</V>
<V>laiha poika lappalainen,</V>
<V>jou'utti tulisen jousen,</V>
<V>koppoi kaaren kaunihimman</V>
<V>pään varalle Väinämöisen,</V>
<V>surmaksi suvantolaisen.</V>
<V>Ennätti emo kysyä,</V>
<V>vanhempansa tutkaella:</V>
<V>"Kellen jousta jouahutat,</V>
<V>kaarta rauta rauahutat?"</V>
<V>Tuop' on nuori Joukahainen</V>
<V>sanan virkkoi, noin nimesi:</V>
<V>"Tuohon jousta jouahutan,</V>
<V>kaarta rauta rauahutan:</V>
<V>pään varalle Väinämöisen,</V>
<V>surmaksi suvantolaisen.</V>
<V>Ammun vanhan Väinämöisen,</V>
<V>lasken laulajan ikuisen</V>
<V>läpi syämen, maksan kautta,</V>
<V>halki hartiolihojen."</V>
<V>Emo kielti ampumasta,</V>
<V>emo kielti ja epäsi:</V>
<V>"Elä ammu Väinämöistä,</V>
<V>kaota kalevalaista!</V>
<V>Väinö on sukua suurta:</V>
<V>lankoni sisaren poika.</V>
<V>"Ampuisitko Väinämöisen,</V>
<V>kaataisit kalevalaisen,</V>
<V>ilo ilmalta katoisi,</V>
<V>laulu maalta lankeaisi.</V>
<V>Ilo on ilmalla parempi,</V>
<V>laulu maalla laatuisampi,</V>
<V>kuin onpi Manalan mailla,</V>
<V>noilla Tuonelan tuvilla."</V>
<V>Tuossa nuori Joukahainen</V>
<V>jo vähän ajattelevi,</V>
<V>pikkuisen piättelevi:</V>
<V>käsi käski ampumahan,</V>
<V>käsi käski, toinen kielti,</V>
<V>sormet suoniset pakotti.</V>
<V>Virkki viimeinki sanoiksi,</V>
<V>itse lausui, noin nimesi:</V>
<V>"Kaotkohot jos kahesti</V>
<V>kaikki ilmaiset ilomme,</V>
<V>kaikki laulut langetkohot!</V>
<V>Varsin ammun, en varanne."</V>
<V>Jännitti tulisen jousen,</V>
<V>veti vaskisen vekaran</V>
<V>vasten polvea vasenta,</V>
<V>jalan alta oikeansa.</V>
<V>Veti viinestä vasaman,</V>
<V>sulan kolmikoipisesta,</V>
<V>otti nuolen orhe'imman,</V>
<V>valitsi parahan varren;</V>
<V>tuon on juonelle asetti,</V>
<V>liitti liinajäntehelle.</V>
<V>Oikaisi tulisen jousen</V>
<V>olallehen oikealle,</V>
<V>asetaiksen ampumahan,</V>
<V>ampumahan Väinämöistä.</V>
<V>Itse tuon sanoiksi virkki:</V>
<V>"Iske nyt, koivuinen sakara,</V>
<V>petäjäinen selkä, lyö'ös,</V>
<V>jänne liina, lippaellos!</V>
<V>Min käsi alentanehe,</V>
<V>sen nuoli ylentäköhön;</V>
<V>min käsi ylentänehe,</V>
<V>sen nuoli alentakohon!"</V>
<V>Lekahutti liipaisinta,</V>
<V>ampui nuolen ensimäisen:</V>
<V>se meni kovan ylätse,</V>
<V>päältä pään on taivahalle,</V>
<V>pilvihin pirajavihin,</V>
<V>hattaroihin pyörivihin.</V>
<V>Toki ampui, ei totellut.</V>
<V>Ampui toisen nuoliansa:</V>
<V>se meni kovan alatse,</V>
<V>alaisehen maa-emähän;</V>
<V>tahtoi maa manalle mennä,</V>
<V>hietaharju halkiella.</V>
<V>Ampui kohta kolmannenki:</V>
<V>kävi kohti kolmannesti,</V>
<V>sapsohon sinisen hirven</V>
<V>alta vanhan Väinämöisen;</V>
<V>ampui olkisen orihin,</V>
<V>hernevartisen hevosen</V>
<V>läpi länkiluun lihoista,</V>
<V>kautta kainalon vasemman.</V>
<V>Siitä vanha Väinämöinen</V>
<V>sormin suistuvi sulahan,</V>
<V>käsin kääntyi lainehesen,</V>
<V>kourin kuohu'un kohahti</V>
<V>selästä sinisen hirven,</V>
<V>hernevartisen hevosen.</V>
<V>Nousi siitä suuri tuuli,</V>
<V>aalto ankara merellä;</V>
<V>kantoi vanhan Väinämöisen,</V>
<V>uitteli ulomma maasta</V>
<V>noille väljille vesille,</V>
<V>ulapoille auke'ille.</V>
<V>Siinä nuori Joukahainen</V>
<V>itse kielin kerskaeli:</V>
<V>"Et sinä, vanha Väinämöinen,</V>
<V>enämpi elävin silmin</V>
<V>sinä ilmoisna ikänä,</V>
<V>kuuna kullan valkeana</V>
<V>astu Väinölän ahoja,</V>
<V>Kalevalan kankahia!</V>
<V>"Kupli nyt siellä kuusi vuotta,</V>
<V>seuro seitsemän kesyttä,</V>
<V>karehi kaheksan vuotta</V>
<V>noilla väljillä vesillä,</V>
<V>lake'illa lainehilla:</V>
<V>vuotta kuusi kuusipuuna,</V>
<V>seitsemän petäjäpuuna,</V>
<V>kannon pölkkynä kaheksan!"</V>
<V>Siitä pistihe sisälle.</V>
<V>Sai emo kysyneheksi:</V>
<V>"Joko ammuit Väinämöisen,</V>
<V>kaotit Kalevan poian?"</V>
<V>Tuop' on nuori Joukahainen</V>
<V>sanan vastahan sanovi:</V>
<V>"Jo nyt ammuin Väinämöisen</V>
<V>ja kaaoin kalevalaisen,</V>
<V>loin on merta luutimahan,</V>
<V>lainetta lakaisemahan.</V>
<V>Tuohon lietohon merehen,</V>
<V>aivan aaltojen sekahan</V>
<V>sortui ukko sormillehen,</V>
<V>kääntyi kämmenyisillehen;</V>
<V>siitä kyykertyi kylelle,</V>
<V>selällehen seisottihe</V>
<V>meren aaltojen ajella,</V>
<V>meren tyrskyn tyyräellä."</V>
<V>Tuon emo sanoiksi virkki:</V>
<V>"Pahoin teit sinä poloinen,</V>
<V>kun on ammuit Väinämöisen,</V>
<V>kaotit kalevalaisen,</V>
<V>Suvantolan suuren miehen,</V>
<V>Kalevalan kaunihimman!"</V>
</TEXT>
</ITEM>
<ITEM nro="kalevala07" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>7</ID>
<TMP>1849</TMP>
</META>
<TEXT>
<CPT>Seitsemäs runo</CPT>
<V>Vaka vanha Väinämöinen</V>
<V>uipi aavoja syviä;</V>
<V>kulki kuusisna hakona,</V>
<V>petäjäisnä pehkiönä</V>
<V>kuusi päiveä kesäistä,</V>
<V>kuusi yötä järkiähän,</V>
<V>eessänsä vesi vetelä,</V>
<V>takanansa taivas selvä.</V>
<V>Uip' on vielä yötä kaksi,</V>
<V>kaksi päiveä pisintä.</V>
<V>Niin yönä yheksäntenä,</V>
<V>kaheksannen päivän päästä</V>
<V>toki tuskaksi tulevi,</V>
<V>painuvi pakolliseksi.</V>
<V>Kun ei ole kynttä varpahissa</V>
<V>eikä sormissa niveltä.</V>
<V>Siinä vanha Väinämöinen</V>
<V>itse tuon sanoiksi virkki:</V>
<V>"Voi minä poloinen poika,</V>
<V>voi poika polon-alainen,</V>
<V>kun läksin omilta mailta,</V>
<V>elomailta entisiltä</V>
<V>iäkseni ilman alle,</V>
<V>kuuksi päiväksi kululle,</V>
<V>tuulten tuuiteltavaksi,</V>
<V>aaltojen ajeltavaksi</V>
<V>näillä väljillä vesillä,</V>
<V>ulapoilla auke'illa!</V>
<V>Vilu on täällä ollakseni,</V>
<V>vaiva värjätelläkseni,</V>
<V>aina aalloissa asua,</V>
<V>veen selällä seurustella.</V>
<V>"Enkä tuota tieäkänä,</V>
<V>miten olla, kuin eleä</V>
<V>tällä inhalla iällä,</V>
<V>katovalla kannikalla:</V>
<V>tuulehenko teen tupani,</V>
<V>vetehenkö pirtin veistän?</V>
<V>"Teen mä tuulehen tupani:</V>
<V>ei ole tuulessa tukea;</V>
<V>veistän pirttini vetehen:</V>
<V>vesi viepi veistokseni."</V>
<V>Lenti lintunen Lapista,</V>
<V>kokkolintu koillisesta.</V>
<V>Ei ole kokko suuren suuri</V>
<V>eikä kokko pienen pieni:</V>
<V>yksi siipi vettä viisti,</V>
<V>toinen taivasta lakaisi,</V>
<V>pursto merta pyyhätteli,</V>
<V>nokka luotoja lotaisi.</V>
<V>Lenteleikse, liiteleikse,</V>
<V>katseleikse, käänteleikse.</V>
<V>Näki vanhan Väinämöisen</V>
<V>selällä meren sinisen:</V>
<V>"Mit' olet meressä, miesi,</V>
<V>uros, aaltojen seassa?"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Sit' olen meressä miesi,</V>
<V>uros aaltojen varassa:</V>
<V>läksin neittä Pohjolasta,</V>
<V>impeä Pimentolasta.</V>
<V>"Ajoa karautime</V>
<V>suloa meryttä myöten.</V>
<V>Niin päivänä muutamana,</V>
<V>huomenna moniahana</V>
<V>tulin Luotolan lahelle,</V>
<V>Joukolan jokivesille:</V>
<V>hepo alta ammuttihin,</V>
<V>itseäni mielittihin.</V>
<V>"Siitä vierähin vetehen,</V>
<V>sorruin sormin lainehesen</V>
<V>tuulen tuuiteltavaksi,</V>
<V>aaltojen ajeltavaksi.</V>
<V>"Tulipa tuuli luotehesta,</V>
<V>iästä iso vihuri;</V>
<V>se mun kauas kannatteli,</V>
<V>uitteli ulomma maasta.</V>
<V>Mont' olen päiveä pälynnyt,</V>
<V>monta yötä uiksennellut</V>
<V>näitä väljiä vesiä,</V>
<V>ulapoita auke'ita;</V>
<V>enk' on tuota tunnekana,</V>
<V>arvoa, älyäkänä,</V>
<V>kumpi kuoloksi tulevi,</V>
<V>kumpi ennen ennättävi:</V>
<V>nälkähänkö nääntyminen,</V>
<V>vai vetehen vaipuminen."</V>
<V>Sanoi kokko, ilman lintu:</V>
<V>"Ellös olko milläskänä!</V>
<V>Seisotaite selkähäni,</V>
<V>nouse kynkkäluun nenille!</V>
<V>Mie sinun merestä kannan,</V>
<V>minne mielesi tekevi.</V>
<V>Vielä muistan muunki päivän,</V>
<V>arvoan ajan paremman,</V>
<V>kun ajoit Kalevan kasken,</V>
<V>Osmolan salon sivallit:</V>
<V>heitit koivun kasvamahan,</V>
<V>puun sorean seisomahan</V>
<V>linnuille lepeämiksi,</V>
<V>itselleni istumiksi."</V>
<V>Siitä vanha Väinämöinen</V>
<V>kohottavi kokkoansa;</V>
<V>mies on nousevi merestä,</V>
<V>uros aallosta ajaikse,</V>
<V>siiville sijoitteleikse,</V>
<V>kokon kynkkäluun nenille.</V>
<V>Tuop' on kokko, ilman lintu,</V>
<V>kantoi vanhan Väinämöisen,</V>
<V>viepi tuulen tietä myöten,</V>
<V>ahavan ratoa myöten</V>
<V>Pohjan pitkähän perähän,</V>
<V>summahan Sariolahan.</V>
<V>Siihen heitti Väinämöisen,</V>
<V>itse ilmahan kohosi.</V>
<V>Siinä itki Väinämöinen,</V>
<V>siinä itki ja urisi</V>
<V>rannalla merellisellä,</V>
<V>nimen tietämättömällä,</V>
<V>sata haavoa sivulla,</V>
<V>tuhat tuulen pieksemätä,</V>
<V>partaki pahoin kulunut,</V>
<V>tukka mennyt tuuhakaksi.</V>
<V>Itki yötä kaksi, kolme,</V>
<V>saman verran päiviäki;</V>
<V>eikä tiennyt tietä käyä,</V>
<V>outo, matkoa osannut</V>
<V>palataksensa kotihin,</V>
<V>mennä maille tuttaville,</V>
<V>noille syntymäsijoille,</V>
<V>elomaillen entisille.</V>
<V>Pohjan piika pikkarainen,</V>
<V>vaimo valkeanverinen,</V>
<V>teki liiton päivän kanssa,</V>
<V>päivän kanssa, kuun keralla</V>
<V>yhen ajan noustaksensa</V>
<V>ja yhen havataksensa:</V>
<V>itse ennen ennätteli,</V>
<V>ennen kuuta, aurinkoa,</V>
<V>kukonki kurahtamatta,</V>
<V>kanan lapsen laulamatta.</V>
<V>Viisi villoa keritsi,</V>
<V>kuusi lammasta savitsi,</V>
<V>villat saatteli saraksi,</V>
<V>kaikki vatvoi vaattehiksi</V>
<V>ennen päivän nousemista,</V>
<V>auringon ylenemistä.</V>
<V>Pesi siitä pitkät pöyät,</V>
<V>laajat lattiat lakaisi</V>
<V>vastasella varpaisella,</V>
<V>luutasella lehtisellä.</V>
<V>Ammueli rikkasensa</V>
<V>vaskisehen vakkasehen;</V>
<V>vei ne ulos usta myöten,</V>
<V>pellolle pihoa myöten,</V>
<V>perimäisen pellon päähän,</V>
<V>alimaisen aian suuhun.</V>
<V>Seisattelihe rikoille,</V>
<V>kuuntelihe, kääntelihe:</V>
<V>kuulevi mereltä itkun,</V>
<V>poikki joen juorotuksen.</V>
<V>Juosten joutuvi takaisin,</V>
<V>pian pirttihin menevi;</V>
<V>sanoi tuonne saatuansa,</V>
<V>toimitteli tultuansa:</V>
<V>"Kuulin mie mereltä itkun,</V>
<V>poikki joen juorotuksen."</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>pian pistihe pihalle,</V>
<V>vierähti veräjän suuhun;</V>
<V>siinä korvin kuunteleikse.</V>
<V>Sanan virkkoi, noin nimesi:</V>
<V>"Ei ole itku lapsen itku</V>
<V>eikä vaimojen valitus;</V>
<V>itku on partasuun urohon,</V>
<V>jouhileuan juorottama."</V>
<V>Työnnälti venon vesille,</V>
<V>kolmilaian lainehille;</V>
<V>itse loihe soutamahan.</V>
<V>Sekä souti jotta joutui:</V>
<V>souti luoksi Väinämöisen,</V>
<V>luoksi itkevän urohon.</V>
<V>Siinä itki Väinämöinen,</V>
<V>urisi Uvannon sulho</V>
<V>pahalla pajupurolla,</V>
<V>tiheällä tuomikolla:</V>
<V>suu liikkui, järisi parta,</V>
<V>vaan ei leuka lonkaellut.</V>
<V>Sanoi Pohjolan emäntä,</V>
<V>puhutteli, lausutteli:</V>
<V>"Ohoh sinua, ukko utra!</V>
<V>Jo olet maalla vierahalla."</V>
<V>Vaka vanha Väinämöinen</V>
<V>päätänsä kohottelevi.</V>
<V>Sanan virkkoi, noin nimesi:</V>
<V>"Jo ma tuon itseki tieän:</V>
<V>olen maalla vierahalla,</V>
<V>tuiki tuntemattomalla.</V>
<V>Maallani olin parempi,</V>
<V>kotonani korkeampi."</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Saisiko sanoakseni,</V>
<V>oisiko lupa kysyä,</V>
<V>mi sinä olet miehiäsi</V>
<V>ja kuka urohiasi?"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Mainittihinpa minua,</V>
<V>arveltihin aikoinansa</V>
<V>illoilla iloitsijaksi,</V>
<V>joka laakson laulajaksi</V>
<V>noilla Väinölän ahoilla,</V>
<V>Kalevalan kankahilla.</V>
<V>Mi jo lienenki katala,</V>
<V>tuskin tunnen itsekänä."</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Nouse jo norosta, miesi,</V>
<V>uros, uuelle uralle,</V>
<V>haikeasi haastamahan,</V>
<V>satuja sanelemahan!"</V>
<V>Otti miehen itkemästä,</V>
<V>urohon urisemasta;</V>
<V>saattoi siitä purtehensa,</V>
<V>istutti venon perähän.</V>
<V>Itse airoille asettui,</V>
<V>soutimille suorittihe;</V>
<V>souti poikki Pohjolahan,</V>
<V>viepi vierahan tupahan.</V>
<V>Syötteli nälästynehen,</V>
<V>kastunehen kuivaeli;</V>
<V>siitä viikon hierelevi,</V>
<V>hierelevi, hautelevi:</V>
<V>teki miehen terveheksi,</V>
<V>urohon paranneheksi.</V>
<V>Kysytteli, lausutteli,</V>
<V>itse virkki, noin nimesi:</V>
<V>"Mitä itkit, Väinämöinen,</V>
<V>uikutit, uvantolainen,</V>
<V>tuolla paikalla pahalla,</V>
<V>rannalla meryttä vasten?"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Onpa syytä itkeäni,</V>
<V>vaivoja valittoani!</V>
<V>Kauan oon meriä uinut,</V>
<V>lapioinnut lainehia</V>
<V>noilla väljillä vesillä,</V>
<V>ulapoilla auke'illa.</V>
<V>"Tuota itken tuon ikäni,</V>
<V>puhki polveni murehin,</V>
<V>kun ma uin omilta mailta,</V>
<V>tulin mailta tuttavilta</V>
<V>näille ouoille oville,</V>
<V>veräjille vierahille.</V>
<V>Kaikki täällä puut purevi,</V>
<V>kaikki havut hakkoavi,</V>
<V>joka koivu koikkoavi,</V>
<V>joka leppä leikkoavi:</V>
<V>yks' on tuuli tuttuani,</V>
<V>päivä ennen nähtyäni</V>
<V>näillä mailla vierahilla,</V>
<V>äkkiouoilla ovilla."</V>
<V>Louhi, Pohjolan emäntä,</V>
<V>siitä tuon sanoiksi saatti:</V>
<V>"Elä itke, Väinämöinen,</V>
<V>uikuta, uvantolainen!</V>
<V>Hyvä tääll' on ollaksesi,</V>
<V>armas aikaellaksesi,</V>
<V>syöä lohta luotaselta,</V>
<V>sivulta sianlihoa."</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Kylkehen kyläinen syönti</V>
<V>hyvissäki vierahissa;</V>
<V>mies on maallansa parempi,</V>
<V>kotonansa korkeampi.</V>
<V>Soisipa sula Jumala,</V>
<V>antaisipa armoluoja:</V>
<V>pääsisin omille maille,</V>
<V>elomaillen entisille!</V>
<V>Parempi omalla maalla</V>
<V>vetonenki virsun alta,</V>
<V>kuin on maalla vierahalla</V>
<V>kultamaljasta metonen."</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Niin mitä minullen annat,</V>
<V>kun saatan omille maille,</V>
<V>oman peltosi perille,</V>
<V>kotisaunan saapuville?"</V>
<V>Sanoi vanha Väinämöinen:</V>
<V>"Mitäpä kysyt minulta,</V>
<V>jos saatat omille maille,</V>
<V>oman peltoni perille,</V>
<V>oman käen kukkumille,</V>
<V>oman linnun laulamille!</V>
<V>Otatko kultia kypärin,</V>
<V>hope'ita huovallisen?"</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Ohoh viisas Väinämöinen,</V>
<V>tietäjä iän-ikuinen!</V>
<V>En kysele kultiasi,</V>
<V>halaja hope'itasi:</V>
<V>kullat on lasten kukkasia,</V>
<V>hopeat hevon helyjä.</V>
<V>Taiatko takoa sammon,</V>
<V>kirjokannen kalkutella</V>
<V>joutsenen kynän nenästä,</V>
<V>maholehmän maitosesta,</V>
<V>yhen ohrasen jyvästä,</V>
<V>yhen uuhen villasesta,</V>
<V>niin annan tytön sinulle,</V>
<V>panen neien palkastasi,</V>
<V>saatan sun omille maille,</V>
<V>oman linnun laulamille,</V>
<V>oman kukon kuulumille,</V>
<V>oman peltosi perille."</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Taia en sampoa takoa,</V>
<V>kirjokantta kirjoitella.</V>
<V>Saata mie omille maille:</V>
<V>työnnän seppo Ilmarisen,</V>
<V>joka samposi takovi,</V>
<V>kirjokannet kalkuttavi,</V>
<V>neitosi lepyttelevi,</V>
<V>tyttäresi tyy'yttävi.</V>
<V>"Se on seppo sen mokoma,</V>
<V>ylen taitava takoja,</V>
<V>jok' on taivoa takonut,</V>
<V>ilman kantta kalkutellut:</V>
<V>ei tunnu vasaran jälki</V>
<V>eikä pihtien pitämät."</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Sille työnnän tyttäreni,</V>
<V>sille lapseni lupoan,</V>
<V>joka sampuen takovi,</V>
<V>kannen kirjo kirjoittavi</V>
<V>joutsenen kynän nenästä,</V>
<V>maholehmän maitosesta,</V>
<V>yhen ohrasen jyvästä,</V>
<V>yhen uuhen untuvasta."</V>
<V>Pani varsan valjahisin,</V>
<V>ruskean re'en etehen;</V>
<V>saattoi vanhan Väinämöisen,</V>
<V>istutti oron rekehen.</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Elä päätäsi ylennä,</V>
<V>kohottele kokkoasi,</V>
<V>kun ei uupune oronen,</V>
<V>tahi ei ilta ennättäne:</V>
<V>josp' on päätäsi ylennät,</V>
<V>kohottelet kokkoasi,</V>
<V>jo toki tuho tulevi,</V>
<V>paha päivä päälle saapi."</V>
<V>Siitä vanha Väinämöinen</V>
<V>löi orosen juoksemahan,</V>
<V>harjan liina liikkumahan.</V>
<V>Ajoa karittelevi</V>
<V>pimeästä Pohjolasta,</V>
<V>summasta Sariolasta.</V>
</TEXT>
</ITEM>
<ITEM nro="kalevala08" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>8</ID>
<TMP>1849</TMP>
</META>
<TEXT>
<CPT>Kahdeksas runo</CPT>
<V>Tuo oli kaunis Pohjan neiti,</V>
<V>maan kuulu, ve'en valio.</V>
<V>Istui ilman vempelellä,</V>
<V>taivon kaarella kajotti</V>
<V>pukehissa puhta'issa,</V>
<V>valke'issa vaattehissa;</V>
<V>kultakangasta kutovi,</V>
<V>hope'ista huolittavi</V>
<V>kultaisesta sukkulasta,</V>
<V>pirralla hope'isella.</V>
<V>Suihki sukkula piossa,</V>
<V>käämi käessä kääperöitsi,</V>
<V>niiet vaskiset vatisi,</V>
<V>hope'inen pirta piukki</V>
<V>neien kangasta kutoissa,</V>
<V>hope'ista huolittaissa.</V>
<V>Vaka vanha Väinämöinen</V>
<V>ajoa karittelevi</V>
<V>pimeästä Pohjolasta,</V>
<V>summasta Sariolasta.</V>
<V>Ajoi matkoa palasen,</V>
<V>pikkaraisen piirrätteli:</V>
<V>kuuli sukkulan surinan</V>
<V>ylähältä päänsä päältä.</V>
<V>Tuossa päätänsä kohotti,</V>
<V>katsahtavi taivahalle:</V>
<V>kaari on kaunis taivahalla,</V>
<V>neiti kaaren kannikalla,</V>
<V>kultakangasta kutovi,</V>
<V>hope'ista helkyttävi.</V>
<V>Vaka vanha Väinämöinen</V>
<V>heti seisatti hevosen.</V>
<V>Tuossa tuon sanoiksi virkki,</V>
<V>itse lausui, noin nimesi:</V>
<V>"Tule, neiti, korjahani,</V>
<V>laskeite rekoseheni!"</V>
<V>Neiti tuon sanoiksi virkki,</V>
<V>itse lausui ja kysyvi:</V>
<V>"Miksi neittä korjahasi,</V>
<V>tyttöä rekosehesi?"</V>
<V>Vaka vanha Väinämöinen</V>
<V>tuop' on tuohon vastaeli:</V>
<V>"Siksi neittä korjahani,</V>
<V>tyttöä rekoseheni:</V>
<V>mesileivän leipojaksi,</V>
<V>oluen osoajaksi,</V>
<V>joka lautsan laulajaksi,</V>
<V>ikkunan iloitsijaksi</V>
<V>noilla Väinölän tiloilla,</V>
<V>Kalevalan kartanoilla."</V>
<V>Neiti tuon sanoiksi virkki,</V>
<V>itse lausui ja pakisi:</V>
<V>"Kun kävin mataramaalla,</V>
<V>keikuin keltakankahalla</V>
<V>eilen iltamyöhäsellä,</V>
<V>aletessa aurinkoisen,</V>
<V>lintu lauleli lehossa,</V>
<V>kyntörastas raksutteli:</V>
<V>lauleli tytärten mielen</V>
<V>ja lauloi miniän mielen.</V>
<V>"Mie tuota sanelemahan,</V>
<V>linnulta kyselemähän:</V>
<V>'Oi sie kyntörastahainen!</V>
<V>Laula korvin kuullakseni:</V>
<V>kumman on parempi olla,</V>
<V>kumman olla kuuluisampi,</V>
<V>tyttärenkö taattolassa</V>
<V>vai miniän miehelässä?'</V>
<V>"Tiainenpa tieon antoi,</V>
<V>kyntörastas raksahutti:</V>
<V>'Valkea kesäinen päivä,</V>
<V>neitivalta valkeampi;</V>
<V>vilu on rauta pakkasessa,</V>
<V>vilumpi miniävalta.</V>
<V>Niin on neiti taattolassa,</V>
<V>kuin marja hyvällä maalla,</V>
<V>niin miniä miehelässä,</V>
<V>kuin on koira kahlehissa.</V>
<V>Harvoin saapi orja lemmen,</V>
<V>ei miniä milloinkana.'"</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Tyhjiä tiaisen virret,</V>
<V>rastahaisen raksutukset!</V>
<V>Lapsi on tytär kotona,</V>
<V>vasta on neiti naituansa.</V>
<V>Tule, neiti, korjahani,</V>
<V>laskeite rekoseheni!</V>
<V>En ole mitätön miesi,</V>
<V>uros muita untelompi."</V>
<V>Neiti taiten vastaeli,</V>
<V>sanan virkkoi, noin nimesi:</V>
<V>"Sitte sun mieheksi sanoisin,</V>
<V>urohoksi arveleisin,</V>
<V>jospa jouhen halkaiseisit</V>
<V>veitsellä kärettömällä,</V>
<V>munan solmuhun vetäisit</V>
<V>solmun tuntumattomaksi."</V>
<V>Vaka vanha Väinämöinen</V>
<V>jouhen halki halkaisevi</V>
<V>veitsellä kärettömällä,</V>
<V>aivan tutkaimettomalla;</V>
<V>munan solmuhun vetävi</V>
<V>solmun tuntumattomaksi.</V>
<V>Käski neittä korjahansa,</V>
<V>tyttöä rekosehensa.</V>
<V>Neiti taiten vastaeli:</V>
<V>"Ehkäpä tulen sinulle,</V>
<V>kun kiskot kivestä tuohta,</V>
<V>säret jäästä aiaksia</V>
<V>ilman palan pakkumatta,</V>
<V>pilkkehen pirahtamatta."</V>
<V>Vaka vanha Väinämöinen</V>
<V>ei tuosta kovin hätäile:</V>
<V>kiskoipa kivestä tuohta,</V>
<V>särki jäästä aiaksia</V>
<V>ilman palan pakkumatta,</V>
<V>pilkkehen pirahtamatta.</V>
<V>Kutsui neittä korjahansa,</V>
<V>tyttöä rekosehensa.</V>
<V>Neiti taiten vastoavi,</V>
<V>sanovi sanalla tuolla:</V>
<V>"Sillenpä minä menisin,</V>
<V>kenp' on veistäisi venosen</V>
<V>kehrävarteni muruista,</V>
<V>kalpimeni kappaleista,</V>
<V>työntäisi venon vesille,</V>
<V>uuen laivan lainehille</V>
<V>ilman polven polkematta,</V>
<V>ilman kouran koskematta,</V>
<V>käsivarren kääntämättä,</V>
<V>olkapään ojentamatta."</V>
<V>Siitä vanha Väinämöinen</V>
<V>itse tuon sanoiksi virkki:</V>
<V>"Liene ei maassa, maailmassa,</V>
<V>koko ilman kannen alla</V>
<V>mointa laivan laatijata,</V>
<V>vertoani veistäjätä."</V>
<V>Otti värttinän muruja,</V>
<V>kehrävarren kiertimiä;</V>
<V>läksi veistohon venosen,</V>
<V>satalauan laittelohon</V>
<V>vuorelle teräksiselle,</V>
<V>rautaiselle kalliolle.</V>
<V>Veikaten venettä veisti,</V>
<V>purtta puista uhkaellen.</V>
<V>Veisti päivän, veisti toisen,</V>
<V>veisti kohta kolmannenki:</V>
<V>ei kirves kivehen koske,</V>
<V>kasa ei kalka kalliohon.</V>
<V>Niin päivällä kolmannella</V>
<V>Hiisi pontta pyörähytti,</V>
<V>Lempo tempasi tereä,</V>
<V>Paha vartta vaapahutti.</V>
<V>Kävipä kivehen kirves,</V>
<V>kasa kalkkoi kalliohon;</V>
<V>kirves kilpistyi kivestä,</V>
<V>terä liuskahti liha'an,</V>
<V>polvehen pojan pätöisen,</V>
<V>varpahasen Väinämöisen.</V>
<V>Sen Lempo lihoille liitti,</V>
<V>Hiisi suonille sovitti:</V>
<V>veri pääsi vuotamahan,</V>
<V>hurme huppelehtamahan.</V>
<V>Vaka vanha Väinämöinen,</V>
<V>tietäjä iän-ikuinen,</V>
<V>tuossa tuon sanoiksi virkki,</V>
<V>noin on lausui ja pakisi:</V>
<V>"Oi sie kirves kikkanokka,</V>
<V>tasaterä tapparainen!</V>
<V>Luulitko puuta purrehesi,</V>
<V>honkoa hotaisnehesi,</V>
<V>petäjätä pannehesi,</V>
<V>koivua kohannehesi,</V>
<V>kun sa lipsahit liha'an,</V>
<V>solahutit suonilleni?"</V>
<V>Loihe siitä loitsimahan,</V>
<V>sai itse sanelemahan.</V>
<V>Luki synnyt syitä myöten,</V>
<V>luottehet lomia myöten,</V>
<V>mutt' ei muista muutamia</V>
<V>rauan suuria sanoja,</V>
<V>joista salpa saataisihin,</V>
<V>luja lukko tuotaisihin</V>
<V>noille rauan ratkomille,</V>
<V>suu sinervän silpomille.</V>
<V>Jo veri jokena juoksi,</V>
<V>hurme koskena kohisi:</V>
<V>peitti maassa marjan varret,</V>
<V>kanervaiset kankahalla.</V>
<V>Eik' ollut sitä mätästä,</V>
<V>jok' ei tullut tulvillehen</V>
<V>noita liikoja veriä,</V>
<V>hurmehia huurovia</V>
<V>polvesta pojan totisen,</V>
<V>varpahasta Väinämöisen.</V>
<V>Vaka vanha Väinämöinen</V>
<V>ketti villoja kiveltä,</V>
<V>otti suolta sammalia,</V>
<V>maasta mättähän repäisi</V>
<V>tukkeheksi tuiman reiän,</V>
<V>paikaksi pahan veräjän;</V>
<V>ei vääjä vähäistäkänä,</V>
<V>pikkuistakana piätä.</V>
<V>Jopa tuskaksi tulevi,</V>
<V>läylemmäksi lankeavi.</V>
<V>Vaka vanha Väinämöinen</V>
<V>itse itkuhun hyräytyi;</V>
<V>pani varsan valjahisin,</V>
<V>ruskean re'en etehen,</V>
<V>siitä reuoikse rekehen,</V>
<V>kohennaikse korjahansa.</V>
<V>Laski virkkua vitsalla,</V>
<V>helähytti helmisvyöllä;</V>
<V>virkku juoksi, matka joutui,</V>
<V>reki vieri, tie lyheni.</V>
<V>Jo kohta kylä tulevi:</V>
<V>kolme tietä kohtoavi.</V>
<V>Vaka vanha Väinämöinen</V>
<V>ajavi alinta tietä</V>
<V>alimaisehen talohon.</V>
<V>Yli kynnyksen kysyvi:</V>
<V>"Oisiko talossa tässä</V>
<V>rauan raannan katsojata,</V>
<V>uron tuskan tuntijata,</V>
<V>vammojen vakittajata?"</V>
<V>Olipa lapsi lattialla,</V>
<V>poika pieni pankon päässä.</V>
<V>Tuop' on tuohon vastoavi:</V>
<V>"Ei ole talossa tässä</V>
<V>rauan raannan katsojata,</V>
<V>uron tuskan tuntijata,</V>
<V>kivun kiinniottajata,</V>
<V>vammojen vakittajata;</V>
<V>onpi toisessa talossa:</V>
<V>aja toisehen talohon!"</V>
<V>Vaka vanha Väinämöinen</V>
<V>laski virkkua vitsalla,</V>
<V>ajoa suhuttelevi.</V>
<V>Ajoi matkoa palasen,</V>
<V>keskimäistä tietä myöten</V>
<V>keskimäisehen talohon.</V>
<V>Kysyi kynnyksen takoa,</V>
<V>anoi alta ikkunaisen:</V>
<V>"Oisiko talossa tässä</V>
<V>rauan raannan katsojata,</V>
<V>salpoa verisatehen,</V>
<V>suonikosken sortajata?"</V>
<V>Akka oli vanha vaipan alla,</V>
<V>kielipalku pankon päässä.</V>
<V>Akka varsin vastaeli,</V>
<V>hammas kolmi kolkkaeli:</V>
<V>"Ei ole talossa tässä</V>
<V>rauan raannan katsojata,</V>
<V>verisynnyn tietäjätä,</V>
<V>kivun kiinniottajata;</V>
<V>onpi toisessa talossa:</V>
<V>aja toisehen talohon!"</V>
<V>Vaka vanha Väinämöinen</V>
<V>laski virkkua vitsalla,</V>
<V>ajoa suhuttelevi.</V>
<V>Ajoi matkoa palasen,</V>
<V>ylimäistä tietä myöten</V>
<V>ylimäisehen talohon.</V>
<V>Yli kynnyksen kysyvi,</V>
<V>lausui lakkapuun takoa:</V>
<V>"Oisiko talossa tässä</V>
<V>rauan raannan katsojata,</V>
<V>tämän tulvan tukkijata,</V>
<V>veren summan sulkijata?"</V>
<V>Ukko oli uunilla asuva,</V>
<V>halliparta harjun alla.</V>
<V>Ukko uunilta urahti,</V>
<V>halliparta paukutteli:</V>
<V>"On sulettu suuremmatki,</V>
<V>jalommatki jaksettuna</V>
<V>Luojan kolmella sanalla,</V>
<V>syvän synnyn säätämällä:</V>
<V>joet suista, järvet päistä,</V>
<V>virrat niskalta vihaiset,</V>
<V>lahet niemien nenistä,</V>
<V>kannakset kape'immilta."</V>
</TEXT>
</ITEM>
<ITEM nro="kalevala09" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>9</ID>
<TMP>1849</TMP>
</META>
<TEXT>
<CPT>Yhdeksäs runo</CPT>
<V>Siitä vanha Väinämöinen</V>
<V>itse korjasta kohosi,</V>
<V>nousi reestä nostamatta,</V>
<V>yleni ylentämättä;</V>
<V>tuosta pirttihin tulevi,</V>
<V>alle kattojen ajaikse.</V>
<V>Tuoahan hopeatuoppi,</V>
<V>kultakannu kannetahan:</V>
<V>ei veä vähäistäkänä,</V>
<V>pikkuistakana piätä</V>
<V>verta vanhan Väinämöisen,</V>
<V>hurmetta jalon urohon.</V>
<V>Ukko uunilta urahti,</V>
<V>halliparta paukutteli:</V>
<V>"Mi sinä lienet miehiäsi</V>
<V>ja kuka urohiasi?</V>
<V>Verta on seitsemän venettä,</V>
<V>kantokorvoa kaheksan</V>
<V>sun, poloinen, polvestasi</V>
<V>lattialle laskettuna!</V>
<V>Muut on muistaisin sanaset,</V>
<V>vaan en arvoa alusta,</V>
<V>mist' on rauta syntynynnä,</V>
<V>kasvanunna koito kuona."</V>
<V>Silloin vanha Väinämöinen</V>
<V>sanan virkkoi, noin nimesi:</V>
<V>"Itse tieän rauan synnyn,</V>
<V>arvoan alun teräksen:</V>
<V>ilma on emoja ensin,</V>
<V>vesi vanhin veljeksiä,</V>
<V>rauta nuorin veljeksiä,</V>
<V>tuli kerran keskimäinen.</V>
<V>"Tuo Ukko, ylinen luoja,</V>
<V>itse ilmojen jumala,</V>
<V>ilmasta ve'en eroitti,</V>
<V>veestä maati manterehen.</V>
<V>Rauta on raukka syntymättä,</V>
<V>syntymättä, kasvamatta.</V>
<V>"Ukko, ilmoinen jumala,</V>
<V>hieroi kahta kämmentänsä,</V>
<V>mykelti molempiansa</V>
<V>vasemmassa polven päässä.</V>
<V>Siitä syntyi kolme neittä,</V>
<V>koko kolme luonnotarta</V>
<V>rauan ruostehen emoiksi,</V>
<V>suu sinervän siittäjiksi.</V>
<V>"Neiet käyä notkutteli,</V>
<V>astui immet pilven äärtä</V>
<V>utarilla uhkuvilla,</V>
<V>nännillä pakottavilla.</V>
<V>Lypsit maalle maitojansa,</V>
<V>uhkutit utariansa;</V>
<V>lypsit maille, lypsit soille,</V>
<V>lypsit vienoille vesille.</V>
<V>"Yksi lypsi mustan maion:</V>
<V>vanhimpainen neitosia;</V>
<V>toinen valkean valutti:</V>
<V>keskimäinen neitosia;</V>
<V>kolmas puikutti punaisen:</V>
<V>nuorimpainen neitosia.</V>
<V>"Ku on lypsi mustan maion,</V>
<V>siitä syntyi meltorauta;</V>
<V>ku on valkean valutti,</V>
<V>siit' on tehtynä teräkset;</V>
<V>ku on puikutti punaisen,</V>
<V>siit' on saatu rääkyrauta.</V>
<V>"Olipa aikoa vähäinen.</V>
<V>Rauta tahteli tavata</V>
<V>vanhempata veikkoansa,</V>
<V>käyä tulta tuntemahan.</V>
<V>"Tuli tuhmaksi rupesi,</V>
<V>kasvoi aivan kauheaksi:</V>
<V>oli polttoa poloisen,</V>
<V>rauta raukan, veikkosensa.</V>
<V>"Rauta pääsi piilemähän,</V>
<V>piilemähän, säilymähän</V>
<V>tuon tuiman tulen käsistä,</V>
<V>suusta valkean vihaisen.</V>
<V>"Siitä sitte rauta piili,</V>
<V>sekä piili jotta säilyi</V>
<V>heiluvassa hettehessä,</V>
<V>läikkyvässä lähtehessä,</V>
<V>suurimmalla suon selällä,</V>
<V>tuiman tunturin laella,</V>
<V>jossa joutsenet munivat,</V>
<V>hanhi poiat hautelevi.</V>
<V>"Rauta suossa soikottavi,</V>
<V>veteläisessä venyvi;</V>
<V>piili vuoen, piili toisen,</V>
<V>piili kohta kolmannenki</V>
<V>kahen kantosen välissä,</V>
<V>koivun kolmen juuren alla.</V>
<V>Ei toki pakohon pääsnyt</V>
<V>tulen tuimista käsistä;</V>
<V>piti tulla toisen kerran,</V>
<V>lähteä tulen tuville</V>
<V>astalaksi tehtäessä,</V>
<V>miekaksi taottaessa.</V>
<V>"Susi juoksi suota myöten,</V>
<V>karhu kangasta samosi;</V>
<V>suo liikkui suen jälessä,</V>
<V>kangas karhun kämmenissä:</V>
<V>siihen nousi rautaruoste</V>
<V>ja kasvoi teräskaranko</V>
<V>suen sorkkien sijoille,</V>
<V>karhun kannan kaivamille.</V>
<V>"Syntyi seppo Ilmarinen,</V>
<V>sekä syntyi jotta kasvoi.</V>
<V>Se syntyi sysimäellä,</V>
<V>kasvoi hiilikankahalla</V>
<V>vaskinen vasara käessä,</V>
<V>pihet pikkuiset piossa.</V>
<V>"Yöllä syntyi Ilmarinen,</V>
<V>päivällä pajasen laati.</V>
<V>Etsi paikkoa pajalle,</V>
<V>levitystä lietsimille.</V>
<V>Näki suota salmekkehen,</V>
<V>maata märkeä vähäisen,</V>
<V>läksi tuota katsomahan,</V>
<V>likeltä tähyämähän:</V>
<V>tuohon painoi palkehensa,</V>
<V>tuohon ahjonsa asetti.</V>
<V>"Jo joutui suen jälille,</V>
<V>karhun kantapään sijoille;</V>
<V>näki rautaiset orahat,</V>
<V>teräksiset tierottimet</V>
<V>suen suurilla jälillä,</V>
<V>karhun kämmenen tiloilla.</V>
<V>"Sanovi sanalla tuolla:</V>
<V>'Voi sinua, rauta raukka,</V>
<V>kun olet kurjassa tilassa,</V>
<V>alahaisessa asussa,</V>
<V>suolla sorkissa sutosen,</V>
<V>aina karhun askelissa!'</V>
<V>"Arvelee, ajattelevi:</V>
<V>'Mitä tuostaki tulisi,</V>
<V>josp' on tunkisin tulehen,</V>
<V>ahjohon asettelisin?'</V>
<V>"Rauta raukka säpsähtihe,</V>
<V>säpsähtihe, säikähtihe,</V>
<V>kun kuuli tulen sanomat,</V>
<V>tulen tuimat maininnaiset.</V>
<V>"Sanoi seppo Ilmarinen:</V>
<V>'Ellös olko milläskänä!</V>
<V>Tuli ei polta tuttuansa,</V>
<V>herjaele heimoansa.</V>
<V>Kun tulet tulen tuville,</V>
<V>valkean varustimille,</V>
<V>siellä kasvat kaunihiksi,</V>
<V>ylenet ylen ehoksi:</V>
<V>miesten miekoiksi hyviksi,</V>
<V>naisten nauhan päättimiksi.'</V>
<V>"Senp' on päivyen perästä</V>
<V>rauta suosta sotkettihin,</V>
<V>vetelästä vellottihin,</V>
<V>tuotihin sepon pajahan.</V>
<V>"Tuon seppo tulehen tunki,</V>
<V>alle ahjonsa ajeli.</V>
<V>Lietsoi kerran, lietsoi toisen,</V>
<V>lietsoi kerran kolmannenki:</V>
<V>rauta vellinä viruvi,</V>
<V>kuonana kohaelevi,</V>
<V>venyi vehnäisnä tahasna,</V>
<V>rukihisna taikinana</V>
<V>sepon suurissa tulissa,</V>
<V>ilmivalkean väessä.</V>
<V>"Siinä huuti rauta raukka:</V>
<V>'Ohoh seppo Ilmarinen!</V>
<V>Ota pois minua täältä</V>
<V>tuskista tulen punaisen!'</V>
<V>"Sanoi seppo Ilmarinen:</V>
<V>'Jos otan sinun tulesta,</V>
<V>ehkä kasvat kauheaksi,</V>
<V>kovin raivoksi rupeat,</V>
<V>vielä veistät veljeäsi,</V>
<V>lastuat emosi lasta.'</V>
<V>"Siinä vannoi rauta raukka,</V>
<V>vannoi vaikean valansa</V>
<V>ahjolla, alasimella,</V>
<V>vasaroilla, valkkamilla;</V>
<V>sanovi sanalla tuolla,</V>
<V>lausui tuolla lausehella:</V>
<V>'Onpa puuta purrakseni,</V>
<V>kiven syäntä syöäkseni,</V>
<V>etten veistä veikkoani,</V>
<V>lastua emoni lasta.</V>
<V>Parempi on ollakseni,</V>
<V>eleäkseni ehompi</V>
<V>kulkijalla kumppalina,</V>
<V>käyvällä käsiasenna,</V>
<V>kuin syöä omaa sukua,</V>
<V>heimoani herjaella.'</V>
<V>"Silloin seppo Ilmarinen,</V>
<V>takoja iän-ikuinen,</V>
<V>rauan tempasi tulesta,</V>
<V>asetti alasimelle;</V>
<V>rakentavi raukeaksi,</V>
<V>tekevi teräkaluiksi,</V>
<V>keihä'iksi, kirvehiksi,</V>
<V>kaikenlaisiksi kaluiksi.</V>
<V>"Viel' oli pikkuista vajalla,</V>
<V>rauta raukka tarpehessa:</V>
<V>eipä kiehu rauan kieli,</V>
<V>ei sukeu suu teräksen,</V>
<V>rauta ei kasva karkeaksi</V>
<V>ilman veessä kastumatta.</V>
<V>"Siitä seppo Ilmarinen</V>
<V>itse tuota arvelevi.</V>
<V>Laati pikkuisen poroa,</V>
<V>lipeäistä liuotteli</V>
<V>teräksenteko-mujuiksi,</V>
<V>rauankarkaisu-vesiksi.</V>
<V>"Koitti seppo kielellänsä,</V>
<V>hyvin maistoi mielellänsä;</V>
<V>itse tuon sanoiksi virkki:</V>
<V>'Ei nämät hyvät minulle</V>
<V>teräksenteko-vesiksi,</V>
<V>rautojen rakentomaiksi.'</V>
<V>"Mehiläinen maasta nousi,</V>
<V>sinisiipi mättähästä.</V>
<V>Lentelevi, liitelevi</V>
<V>ympäri sepon pajoa.</V>
<V>"Niin seppo sanoiksi virkki:</V>
<V>'Mehiläinen, mies kepeä!</V>
<V>Tuo simoa siivessäsi,</V>
<V>kanna mettä kielessäsi</V>
<V>kuuen kukkasen nenästä,</V>
<V>seitsemän on heinän päästä</V>
<V>teräksille tehtäville,</V>
<V>rauoille rakettaville!'</V>
<V>"Herhiläinen, Hiien lintu,</V>
<V>katselevi, kuuntelevi,</V>
<V>katseli katon rajasta,</V>
<V>alta tuohen tuijotteli</V>
<V>rautoja rakettavia,</V>
<V>teräksiä tehtäviä.</V>
<V>"Lenteä hyrähtelevi;</V>
<V>viskoi Hiien hirmuloita,</V>
<V>kantoi käärmehen kähyjä,</V>
<V>maon mustia mujuja,</V>
<V>kusiaisen kutkelmoita,</V>
<V>sammakon salavihoja</V>
<V>teräksenteko-mujuihin,</V>
<V>rauankarkaisu-vetehen.</V>
<V>"Itse seppo Ilmarinen,</V>
<V>takoja alinomainen,</V>
<V>luulevi, ajattelevi</V>
<V>mehiläisen tulleheksi,</V>
<V>tuon on mettä tuoneheksi,</V>
<V>kantaneheksi simoa.</V>
<V>Sanan virkkoi, noin nimesi:</V>
<V>'Kas nämät hyvät minulle</V>
<V>teräksenteko-vesiksi,</V>
<V>rautojen rakentamiksi!'</V>
<V>"Siihen tempasi teräksen,</V>
<V>siihen kasti rauta raukan</V>
<V>pois tulesta tuotaessa,</V>
<V>ahjosta otettaessa.</V>
<V>"Sai siitä teräs pahaksi,</V>
<V>rauta raivoksi rupesi,</V>
<V>petti, vaivainen, valansa,</V>
<V>söi kuin koira kunniansa:</V>
<V>veisti, raukka, veljeänsä,</V>
<V>sukuansa suin piteli,</V>
<V>veren päästi vuotamahan,</V>
<V>hurmehen hurahtamahan."</V>
<V>Ukko uunilta urahti,</V>
<V>parta lauloi, pää järähti:</V>
<V>"Jo nyt tieän rauan synnyn,</V>
<V>tajuan tavat teräksen.</V>
<V>"Ohoh sinua, rauta raukka,</V>
<V>rauta raukka, koito kuona,</V>
<V>teräs tenhon-päivällinen!</V>
<V>Siitäkö sinä sikesit,</V>
<V>siitä kasvoit kauheaksi,</V>
<V>ylen suureksi sukesit?</V>
<V>"Et sä silloin suuri ollut</V>
<V>etkä suuri etkä pieni,</V>
<V>et kovin koreakana</V>
<V>etkä äijältä äkäinen,</V>
<V>kun sa maitona makasit,</V>
<V>rieskasena riuottelit</V>
<V>nuoren neitosen nisissä,</V>
<V>kasvoit immen kainalossa</V>
<V>pitkän pilven rannan päällä,</V>
<V>alla taivahan tasaisen.</V>
<V>"Etkä silloin suuri ollut,</V>
<V>et ollut suuri etkä pieni,</V>
<V>kun sa liejuna lepäsit,</V>
<V>seisoit selvänä vetenä</V>
<V>suurimmalla suon selällä,</V>
<V>tuiman tunturin laella,</V>
<V>muutuit tuolla maan muraksi,</V>
<V>ruostemullaksi rupesit.</V>
<V>"Etkä silloin suuri ollut,</V>
<V>et ollut suuri etkä pieni,</V>
<V>kun sua hirvet suolla hieroi,</V>
<V>peurat pieksi kankahalla,</V>
<V>susi sotki sorkillansa,</V>
<V>karhu kämmenyisillänsä.</V>
<V>"Etkä silloin suuri ollut,</V>
<V>et ollut suuri etkä pieni,</V>
<V>kun sa suosta sotkettihin,</V>
<V>maan muasta muokattihin,</V>
<V>vietihin sepon pajahan,</V>
<V>alle ahjon Ilmarisen.</V>
<V>"Etkä silloin suuri ollut,</V>
<V>et ollut suuri etkä pieni,</V>
<V>kun sa kuonana kohisit,</V>
<V>läikyit lämminnä vetenä</V>
<V>tuimissa tulisijoissa,</V>
<V>vannoit vaikean valasi</V>
<V>ahjolla, alasimella,</V>
<V>vasaroilla, valkkamilla,</V>
<V>sepon seisontasijoilla,</V>
<V>takehinta-tanterilla.</V>
<V>"Joko nyt suureksi sukenit,</V>
<V>äreäksi ärtelihit,</V>
<V>rikoit, vaivainen, valasi,</V>
<V>söit kuin koira kunniasi,</V>
<V>kun sa syrjit syntyäsi,</V>
<V>sukuasi suin pitelit?</V>
<V>"Ku käski pahalle työlle,</V>
<V>kenp' on kehnolle kehoitti?</V>
<V>Isosiko vai emosi</V>
<V>vaiko vanhin veljiäsi</V>
<V>vai nuorin sisariasi</V>
<V>vaiko muu sukusi suuri?</V>
<V>"Ei isosi, ei emosi</V>
<V>eikä vanhin veljiäsi,</V>
<V>ei nuorin sisariasi</V>
<V>eikä muu sukusi suuri:</V>
<V>itse teit tihua työtä,</V>
<V>katkoit kalmankarvallista.</V>
<V>"Tule nyt työsi tuntemahan,</V>
<V>pahasi parantamahan,</V>
<V>ennenkuin sanon emolle,</V>
<V>vanhemmallesi valitan!</V>
<V>Enemp' on emolla työtä,</V>
<V>vaiva suuri vanhemmalla,</V>
<V>kun poika pahoin tekevi,</V>
<V>lapsi tuhmin turmelevi.</V>
<V>"Piäty, veri, vuotamasta,</V>
<V>hurme, huppelehtamasta,</V>
<V>päälleni päräjämästä,</V>
<V>riuskumasta rinnoilleni!</V>
<V>Veri, seiso kuni seinä,</V>
<V>asu, hurme, kuni aita,</V>
<V>kuin miekka meressä seiso,</V>
<V>saraheinä sammalessa,</V>
<V>paasi pellon pientaressa,</V>
<V>kivi koskessa kovassa!</V>
<V>"Vaan jos mieli laatinevi</V>
<V>liikkua lipeämmästi,</V>
<V>niin sä liikkuos lihassa</V>
<V>sekä luissa luistaellos!</V>
<V>Sisässä sinun parempi,</V>
<V>alla kalvon kaunihimpi,</V>
<V>suonissa sorottamassa</V>
<V>sekä luissa luistamassa,</V>
<V>kuin on maahan vuotamassa,</V>
<V>rikoille ripajamassa.</V>
<V>"Et sä, maito, maahan joua,</V>
<V>nurmehen, veri viatoin,</V>
<V>miesten hempu, heinikkohon,</V>
<V>kumpuhun, urosten kulta.</V>
<V>Syämessä sinun sijasi,</V>
<V>alla keuhkon kellarisi;</V>
<V>sinne siirräite välehen,</V>
<V>sinne juoskos joutuisasti!</V>
<V>Et ole joki juoksemahan</V>
<V>etkä lampi laskemahan,</V>
<V>suohete solottamahan,</V>
<V>venelotti vuotamahan.</V>
<V>"Tyy'y nyt, tyyris, tippumasta,</V>
<V>punainen, putoamasta!</V>
<V>Kun et tyy'y, niin tyrehy!</V>
<V>Tyytyi ennen Tyrjän koski,</V>
<V>joki Tuonelan tyrehtyi,</V>
<V>meri kuivi, taivas kuivi</V>
<V>sinä suurna poutavuonna,</V>
<V>tulivuonna voimatoinna.</V>
<V>"Jos et tuostana totelle,</V>
<V>viel' on muita muistetahan,</V>
<V>uuet keinot keksitähän:</V>
<V>huuan Hiiestä patoa,</V>
<V>jolla verta keitetähän,</V>
<V>hurmetta varistetahan,</V>
<V>ilman tilkan tippumatta,</V>
<V>punaisen putoamatta,</V>
<V>veren maahan vuotamatta,</V>
<V>hurmehen hurajamatta.</V>
<V>"Kun ei lie minussa miestä,</V>
<V>urosta Ukon pojassa</V>
<V>tämän tulvan tukkijaksi,</V>
<V>suonikosken sortajaksi,</V>
<V>onp' on taatto taivahinen,</V>
<V>pilven-päällinen jumala,</V>
<V>joka miehistä pätevi,</V>
<V>urohista kelpoavi</V>
<V>veren suuta sulkemahan,</V>
<V>tulevata tukkimahan.</V>
<V>"Oi Ukko, ylinen luoja,</V>
<V>taivahallinen jumala!</V>
<V>Tule tänne tarvittaissa,</V>
<V>käy tänne kutsuttaessa!</V>
<V>Tunge turpea kätesi,</V>
<V>paina paksu peukalosi</V>
<V>tukkeheksi tuiman reiän,</V>
<V>paikaksi pahan veräjän!</V>
<V>Veä päälle lemmen lehti,</V>
<V>kultalumme luikahuta</V>
<V>veren tielle telkkimeksi,</V>
<V>tulevalle tukkeheksi,</V>
<V>jottei parsku parralleni,</V>
<V>valu vaaterievuilleni!"</V>
<V>Sillä sulki suun vereltä,</V>
<V>tien on telkki hurmehelta.</V>
<V>Pani poikansa pajahan</V>
<V>tekemähän voitehia</V>
<V>noista heinän helpehistä,</V>
<V>tuhatlatvan tutkaimista,</V>
<V>me'en maahan vuotajista,</V>
<V>simatilkan tippujista.</V>
<V>Poikanen meni pajahan,</V>
<V>läksi voitehen tekohon;</V>
<V>tuli tammi vastahansa.</V>
<V>Kysytteli tammeltansa:</V>
<V>"Onko mettä oksillasi,</V>
<V>alla kuoresi simoa?"</V>
<V>Tammi taiten vastoavi:</V>
<V>"Päivänäpä eilisenä</V>
<V>sima tippui oksilleni,</V>
<V>mesi latvalle rapatti</V>
<V>pilvistä pirisevistä,</V>
<V>hattaroista haihtuvista."</V>
<V>Otti tammen lastuloita,</V>
<V>puun murskan murenemia;</V>
<V>otti heiniä hyviä,</V>
<V>ruohoja monennäköjä,</V>
<V>joit' ei nähä näillä mailla</V>
<V>kaikin paikoin kasvaviksi.</V>
<V>Panevi pa'an tulelle,</V>
<V>laitti keiton kiehumahan</V>
<V>täynnä tammen kuoriloita,</V>
<V>heiniä hyvännäköjä.</V>
<V>Pata kiehui paukutteli</V>
<V>kokonaista kolme yötä,</V>
<V>kolme päiveä keväistä.</V>
<V>Siitä katsoi voitehia,</V>
<V>onko voitehet vakaiset,</V>
<V>katsehet alinomaiset.</V>
<V>Ei ole voitehet vakaiset,</V>
<V>katsehet alinomaiset.</V>
<V>Pani heiniä lisäksi,</V>
<V>ruohoa monennäöistä,</V>
<V>kut oli tuotu toisialta,</V>
<V>sa'an taipalen takoa</V>
<V>yheksältä loitsijalta,</V>
<V>kaheksalta katsojalta.</V>
<V>Keitti vielä yötä kolme,</V>
<V>ynnähän yheksän yötä.</V>
<V>Nostavi pa'an tulelta,</V>
<V>katselevi voitehia,</V>
<V>onko voitehet vakaiset,</V>
<V>katsehet alinomaiset.</V>
<V>Olipa haapa haaraniekka,</V>
<V>kasvoi pellon pientarella.</V>
<V>Tuon murha murenti poikki,</V>
<V>kaikki kahtia hajotti;</V>
<V>voiti niillä voitehilla,</V>
<V>katsoi niillä katsehilla.</V>
<V>Itse tuon sanoiksi virkki:</V>
<V>"Kun lie näissä voitehissa</V>
<V>vian päälle vietävätä,</V>
<V>vammoille valettavata,</V>
<V>haapa, yhtehen paratkos</V>
<V>ehommaksi entistäsi!"</V>
<V>Haapa yhtehen parani</V>
<V>ehommaksi entistänsä,</V>
<V>kasvoi päältä kaunihiksi,</V>
<V>alta aivan terveheksi.</V>
<V>Siitä koitti voitehia,</V>
<V>katselevi katsehia,</V>
<V>koitteli kiven koloihin,</V>
<V>paasien pakahtumihin:</V>
<V>jo kivet kivihin tarttui,</V>
<V>paaet paatehen rupesi.</V>
<V>Tuli poikanen pajasta</V>
<V>tekemästä voitehia,</V>
<V>rasvoja rakentamasta;</V>
<V>ne työnti ukon kätehen:</V>
<V>"Siin' on voitehet vakaiset,</V>
<V>katsehet alinomaiset,</V>
<V>vaikka vuoret voitelisit,</V>
<V>kaikki kalliot yheksi."</V>
<V>Koki ukko kielellänsä,</V>
<V>maistoi suullansa sulalla,</V>
<V>tunsi katsehet hyviksi,</V>
<V>voitehet vaka'isiksi.</V>
<V>Siitä voiti Väinämöistä,</V>
<V>pahoin-tullutta paranti,</V>
<V>voiti alta, voiti päältä,</V>
<V>kerta keskeä sivalti.</V>
<V>Sanovi sanalla tuolla,</V>
<V>lausui tuolla lausehella:</V>
<V>"En liiku omin lihoini,</V>
<V>liikun Luojani lihoilla,</V>
<V>en väiky omin väkini,</V>
<V>väikyn väellä kaikkivallan,</V>
<V>en puhu omalla suulla,</V>
<V>puhelen Jumalan suulla.</V>
<V>Josp' on mulla suu suloinen,</V>
<V>suloisempi suu Jumalan,</V>
<V>jospa on kaunoinen käteni,</V>
<V>käsi Luojan kaunihimpi."</V>
<V>Kun oli voie päälle pantu,</V>
<V>nuot on katsehet vakaiset,</V>
<V>murti se puolipyörryksihin,</V>
<V>Väinämöisen väännyksihin:</V>
<V>lyökse sinne, lyökse tänne,</V>
<V>vaan ei löytänyt lepoa.</V>
<V>Niin ukko kipuja kiisti,</V>
<V>työnti tuosta tuskapäitä</V>
<V>keskelle Kipumäkeä,</V>
<V>Kipuvuoren kukkulalle</V>
<V>kiviä kivistämähän,</V>
<V>paasia pakottamahan.</V>
<V>Tukun silkkiä sivalti,</V>
<V>senpä leikkeli levyiksi,</V>
<V>senp' on katkoi kappaleiksi,</V>
<V>sitehiksi suoritteli.</V>
<V>Sitoi niillä silkillänsä,</V>
<V>kapaloivi kaunoisilla</V>
<V>polvea pojan pätöisen,</V>
<V>varpahia Väinämöisen.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Siteheksi Luojan silkki,</V>
<V>Luojan kaapu katteheksi</V>
<V>tälle polvelle hyvälle,</V>
<V>vakaisille varpahille!</V>
<V>Katso nyt, kaunoinen Jumala,</V>
<V>varjele, vakainen Luoja,</V>
<V>jottei vietäisi vioille,</V>
<V>vammoille veällettäisi!"</V>
<V>Siitä vanha Väinämöinen</V>
<V>jo tunsi avun totisen.</V>
<V>Pian pääsi terveheksi;</V>
<V>liha kasvoi kaunihiksi,</V>
<V>alta aivan terveheksi,</V>
<V>keskeä kivuttomaksi,</V>
<V>vieriltä viattomaksi,</V>
<V>päältä päärmehettömäksi,</V>
<V>ehommaksi entistänsä,</V>
<V>paremmaksi tuonoistansa.</V>
<V>Jo nyt jaksoi jalka käyä,</V>
<V>polvi polkea kykeni;</V>
<V>ei nuuru nimeksikänä</V>
<V>vaikerra vähäistäkänä.</V>
<V>Siitä vanha Väinämöinen</V>
<V>siirti silmänsä ylemmä,</V>
<V>katsahtavi kaunihisti</V>
<V>päälle pään on taivosehen;</V>
<V>sanovi sanalla tuolla,</V>
<V>lausui tuolla lausehella:</V>
<V>"Tuoltapa aina armot käyvät,</V>
<V>turvat tuttavat tulevat</V>
<V>ylähältä taivahasta,</V>
<V>luota Luojan kaikkivallan.</V>
<V>"Ole nyt kiitetty, Jumala,</V>
<V>ylistetty, Luoja, yksin,</V>
<V>kun annoit avun minulle,</V>
<V>tuotit turvan tuttavasti</V>
<V>noissa tuskissa kovissa,</V>
<V>terän rauan raatamissa!"</V>
<V>Siitä vanha Väinämöinen</V>
<V>vielä tuon sanoiksi virkki:</V>
<V>"Elkätte, etinen kansa,</V>
<V>kansa vasta kasvavainen,</V>
<V>veikaten venettä tehkö,</V>
<V>uhkaellen kaartakana!</V>
<V>Jumalass' on juoksun määrä,</V>
<V>Luojassa lopun asetus,</V>
<V>ei uron osoannassa,</V>
<V>vallassa väkevänkänä."</V>
</TEXT>
</ITEM>
<ITEM nro="kalevala10" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>10</ID>
<TMP>1849</TMP>
</META>
<TEXT>
<CPT>Kymmenes runo</CPT>
<V>Vaka vanha Väinämöinen</V>
<V>otti ruskean orihin,</V>
<V>pani varsan valjahisin,</V>
<V>ruskean re'en etehen;</V>
<V>itse reuoikse rekehen,</V>
<V>kohennaikse korjahansa.</V>
<V>Laski virkkua vitsalla,</V>
<V>helähytti helmisvyöllä;</V>
<V>virkku juoksi, matka joutui,</V>
<V>reki vieri, tie lyheni,</V>
<V>jalas koivuinen kolasi,</V>
<V>vemmel piukki pihlajainen.</V>
<V>Ajavi karettelevi.</V>
<V>Ajoi soita, ajoi maita,</V>
<V>ajoi aavoja ahoja.</V>
<V>Kulki päivän, kulki toisen,</V>
<V>niin päivällä kolmannella</V>
<V>tuli pitkän sillan päähän,</V>
<V>Kalevalan kankahalle,</V>
<V>Osmon pellon pientarelle.</V>
<V>Siinä tuon sanoiksi virkki,</V>
<V>itse lausui ja pakisi:</V>
<V>"Syö, susi, unennäkijä,</V>
<V>tapa, tauti, lappalainen!</V>
<V>Sanoi ei saavani kotihin</V>
<V>enämpi elävin silmin</V>
<V>sinä ilmoisna ikänä,</V>
<V>kuuna kullan valkeana</V>
<V>näille Väinölän ahoille,</V>
<V>Kalevalan kankahille."</V>
<V>Siitä vanha Väinämöinen</V>
<V>laulelevi, taitelevi:</V>
<V>lauloi kuusen kukkalatvan,</V>
<V>kukkalatvan, kultalehvän;</V>
<V>latvan työnti taivahalle,</V>
<V>puhki pilvien kohotti,</V>
<V>lehvät ilmoille levitti,</V>
<V>halki taivahan hajotti.</V>
<V>Laulelevi, taitelevi:</V>
<V>lauloi kuun kumottamahan</V>
<V>kultalatva-kuusosehen,</V>
<V>lauloi oksillen otavan.</V>
<V>Ajavi karettelevi</V>
<V>kohti kullaista kotia,</V>
<V>alla päin, pahoilla mielin,</V>
<V>kaiken kallella kypärin,</V>
<V>kun oli seppo Ilmarisen,</V>
<V>takojan iän-ikuisen,</V>
<V>luvannut lunastimeksi,</V>
<V>oman päänsä päästimeksi</V>
<V>pimeähän Pohjolahan,</V>
<V>summahan Sariolahan.</V>
<V>Jop' on seisottui oronen</V>
<V>Osmon uuen pellon päähän.</V>
<V>Siitä vanha Väinämöinen</V>
<V>päätä korjasta kohotti:</V>
<V>kuuluvi pajasta pauke,</V>
<V>hilke hiilihuonehesta.</V>
<V>Vaka vanha Väinämöinen</V>
<V>itse pistihe pajahan.</V>
<V>Siell' on seppo Ilmarinen:</V>
<V>takoa taputtelevi.</V>
<V>Sanoi seppo Ilmarinen:</V>
<V>"Oi sie vanha Väinämöinen!</V>
<V>Miss' olet viikon viipynynnä,</V>
<V>kaiken aikasi asunut?"</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Tuoll' olen viikon viipynynnä,</V>
<V>kaiken aikani elellyt</V>
<V>pimeässä Pohjolassa,</V>
<V>summassa Sariolassa,</V>
<V>liukunut Lapin lauilla,</V>
<V>tietomiesten tienohilla."</V>
<V>Siitä seppo Ilmarinen</V>
<V>sanan virkkoi, noin nimesi:</V>
<V>"Oi sie vanha Väinämöinen,</V>
<V>tietäjä iän-ikuinen!</V>
<V>Mitä lausut matkoiltasi</V>
<V>tultua kotituville?"</V>
<V>Virkki vanha Väinämöinen:</V>
<V>"Äijä on mulla lausumista:</V>
<V>onp' on neiti Pohjolassa,</V>
<V>impi kylmässä kylässä,</V>
<V>jok' ei suostu sulhosihin,</V>
<V>mielly miehi'in hyvihin.</V>
<V>Kiitti puoli Pohjan maata,</V>
<V>kun onpi kovin korea:</V>
<V>kuuhut paistoi kulmaluilta,</V>
<V>päivä rinnoilta risotti,</V>
<V>otavainen olkapäiltä,</V>
<V>seitsentähtinen selältä.</V>
<V>"Sinä, seppo Ilmarinen,</V>
<V>takoja iän-ikuinen,</V>
<V>lähe neittä noutamahan,</V>
<V>päätä kassa katsomahan!</V>
<V>Kun saatat takoa sammon,</V>
<V>kirjokannen kirjaella,</V>
<V>niin saat neion palkastasi,</V>
<V>työstäsi tytön ihanan."</V>
<V>Sanoi seppo Ilmarinen:</V>
<V>"Ohoh vanha Väinämöinen!</V>
<V>Joko sie minun lupasit</V>
<V>pimeähän Pohjolahan</V>
<V>oman pääsi päästimeksi,</V>
<V>itsesi lunastimeksi?</V>
<V>En sinä pitkänä ikänä,</V>
<V>kuuna kullan valkeana</V>
<V>lähe Pohjolan tuville,</V>
<V>Sariolan salvoksille,</V>
<V>miesten syöjille sijoille,</V>
<V>urosten upottajille."</V>
<V>Siitä vanha Väinämöinen</V>
<V>itse tuon sanoiksi virkki:</V>
<V>"Viel' on kumma toinen kumma:</V>
<V>onp' on kuusi kukkalatva,</V>
<V>kukkalatva, kultalehvä</V>
<V>Osmon pellon pientarella;</V>
<V>kuuhut latvassa kumotti,</V>
<V>oksilla otava seisoi."</V>
<V>Sanoi seppo Ilmarinen:</V>
<V>"En usko toeksi tuota,</V>
<V>kun en käyne katsomahan,</V>
<V>nähne näillä silmilläni."</V>
<V>Sanoi vanha Väinämöinen:</V>
<V>"Kun et usko kuitenkana,</V>
<V>lähtekämme katsomahan,</V>
<V>onko totta vai valetta!"</V>
<V>Lähettihin katsomahan</V>
<V>tuota kuusta kukkapäätä,</V>
<V>yksi vanha Väinämöinen,</V>
<V>toinen seppo Ilmarinen.</V>
<V>Sitte tuonne tultuansa</V>
<V>Osmon pellon pientarelle</V>
<V>seppo seisovi likellä,</V>
<V>uutta kuusta kummeksivi,</V>
<V>kun oli oksilla otava,</V>
<V>kuuhut kuusen latvasessa.</V>
<V>Siinä vanha Väinämöinen</V>
<V>itse tuon sanoiksi virkki:</V>
<V>"Nyt sinä, seppo veikkoseni,</V>
<V>nouse kuuta noutamahan,</V>
<V>otavaista ottamahan</V>
<V>kultalatva-kuusosesta!"</V>
<V>Siitä seppo Ilmarinen</V>
<V>nousi puuhun korkealle,</V>
<V>ylähäksi taivahalle,</V>
<V>nousi kuuta noutamahan,</V>
<V>otavaista ottamahan</V>
<V>kultalatva-kuusosesta.</V>
<V>Virkki kuusi kukkalatva,</V>
<V>lausui lakkapää petäjä:</V>
<V>"Voipa miestä mieletöintä,</V>
<V>äkkioutoa urosta!</V>
<V>Nousit, outo, oksilleni,</V>
<V>lapsen-mieli, latvahani</V>
<V>kuvakuun on nouantahan,</V>
<V>valetähtyen varahan!"</V>
<V>Silloin vanha Väinämöinen</V>
<V>lauloa hyrähtelevi:</V>
<V>lauloi tuulen tuppurihin,</V>
<V>ilman raivohon rakenti;</V>
<V>sanovi sanalla tuolla,</V>
<V>lausui tuolla lausehella:</V>
<V>"Ota, tuuli, purtehesi,</V>
<V>ahava, venosehesi</V>
<V>vieä vieretelläksesi</V>
<V>pimeähän Pohjolahan!"</V>
<V>Nousi tuuli tuppurihin,</V>
<V>ilma raivohon rakentui,</V>
<V>otti seppo Ilmarisen</V>
<V>vieä viiletelläksensä</V>
<V>pimeähän Pohjolahan,</V>
<V>summahan Sariolahan.</V>
<V>Siinä seppo Ilmarinen</V>
<V>jopa kulki jotta joutui!</V>
<V>Kulki tuulen tietä myöten,</V>
<V>ahavan ratoa myöten,</V>
<V>yli kuun, alatse päivän,</V>
<V>otavaisten olkapäitse;</V>
<V>päätyi Pohjolan pihalle,</V>
<V>Sariolan saunatielle,</V>
<V>eikä häntä koirat kuullut</V>
<V>eikä haukkujat havainnut.</V>
<V>Louhi, Pohjolan emäntä,</V>
<V>Pohjan akka harvahammas</V>
<V>tuop' on päätyvi pihalle.</V>
<V>Itse ennätti sanoa:</V>
<V>"Mi sinä lienet miehiäsi</V>
<V>ja kuka urohiasi?</V>
<V>Tulit tänne tuulen tietä,</V>
<V>ahavan rekiratoa,</V>
<V>eikä koirat kohti hauku,</V>
<V>villahännät virkkaele!"</V>
<V>Sanoi seppo Ilmarinen:</V>
<V>"En mä tänne tullutkana</V>
<V>kylän koirien kuluiksi,</V>
<V>villahäntien vihoiksi,</V>
<V>näillen ouoillen oville,</V>
<V>veräjille vierahille."</V>
<V>Siitä Pohjolan emäntä</V>
<V>tutkaeli tullehelta:</V>
<V>"Oletko tullut tuntemahan,</V>
<V>kuulemahan, tietämähän</V>
<V>tuota seppo Ilmarista,</V>
<V>takojata taitavinta?</V>
<V>Jo on viikon vuotettuna</V>
<V>sekä kauan kaivattuna</V>
<V>näille Pohjolan perille</V>
<V>uuen sammon laaintahan."</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Lienen tullut tuntemahan</V>
<V>tuon on seppo Ilmarisen,</V>
<V>kun olen itse Ilmarinen,</V>
<V>itse taitava takoja."</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>pian pistihe tupahan,</V>
<V>sanovi sanalla tuolla:</V>
<V>"Neityeni nuorempani,</V>
<V>lapseni vakavimpani!</V>
<V>Pane nyt päällesi parasta,</V>
<V>varrellesi valke'inta,</V>
<V>hempe'intä helmoillesi,</V>
<V>ripe'intä rinnoillesi,</V>
<V>kaulallesi kaunihinta,</V>
<V>kukke'inta kulmillesi,</V>
<V>poskesi punottamahan,</V>
<V>näköpääsi näyttämähän!</V>
<V>Jo on seppo Ilmarinen,</V>
<V>takoja iän-ikuinen,</V>
<V>saanut sammon laaintahan,</V>
<V>kirjokannen kirjantahan."</V>
<V>Tuop' on kaunis Pohjan tytti,</V>
<V>maan kuulu, ve'en valio,</V>
<V>otti vaattehet valitut,</V>
<V>pukehensa puhtahimmat;</V>
<V>viitiseikse, vaatiseikse,</V>
<V>pääsomihin suoritseikse,</V>
<V>vaskipantoihin paneikse,</V>
<V>kultavöihin kummitseikse.</V>
<V>Tuli aitasta tupahan,</V>
<V>kaapsahellen kartanolta</V>
<V>silmistänsä sirkeänä,</V>
<V>korvistansa korkeana,</V>
<V>kaunihina kasvoiltansa,</V>
<V>poskilta punehtivana;</V>
<V>kullat riippui rinnan päällä,</V>
<V>pään päällä hopeat huohti.</V>
<V>Itse Pohjolan emäntä</V>
<V>käytti seppo Ilmarisen</V>
<V>noissa Pohjolan tuvissa,</V>
<V>Sariolan salvoksissa;</V>
<V>siellä syötti syöneheksi,</V>
<V>juotti miehen juoneheksi,</V>
<V>apatti ani hyväksi.</V>
<V>Sai tuosta sanelemahan:</V>
<V>"Ohoh seppo Ilmarinen,</V>
<V>takoja iän-ikuinen!</V>
<V>Saatatko takoa sammon,</V>
<V>kirjokannen kirjaella</V>
<V>joutsenen kynän nenästä,</V>
<V>maholehmän maitosesta,</V>
<V>ohran pienestä jyvästä,</V>
<V>kesäuuhen untuvasta,</V>
<V>niin saat neion palkastasi,</V>
<V>työstäsi tytön ihanan."</V>
<V>Silloin seppo Ilmarinen</V>
<V>itse tuon sanoiksi virkki:</V>
<V>"Saattanen takoa sammon,</V>
<V>kirjokannen kalkutella</V>
<V>joutsenen kynän nenästä,</V>
<V>maholehmän maitosesta,</V>
<V>ohran pienestä jyvästä,</V>
<V>kesäuuhen untuvasta,</V>
<V>kun olen taivoa takonut,</V>
<V>ilman kantta kalkuttanut</V>
<V>ilman alkusen alutta,</V>
<V>riporihman tehtyisettä."</V>
<V>Läksi sammon laaintahan,</V>
<V>kirjokannen kirjontahan.</V>
<V>Kysyi paikalta pajoa,</V>
<V>kaipasi sepinkaluja:</V>
<V>ei ole paikalla pajoa,</V>
<V>ei pajoa, ei paletta,</V>
<V>ahjoa, alasintana,</V>
<V>vasarata, varttakana!</V>
<V>Silloin seppo Ilmarinen</V>
<V>sanan virkkoi, noin nimesi:</V>
<V>"Akatp' on epäelköhöt,</V>
<V>herjat kesken heittäköhöt,</V>
<V>eip' on mies pahempikana,</V>
<V>uros untelompikana!"</V>
<V>Etsi ahjollen alusta,</V>
<V>leveyttä lietsehelle</V>
<V>noilla mailla, mantereilla,</V>
<V>Pohjan peltojen perillä.</V>
<V>Etsi päivän, etsi toisen.</V>
<V>Jo päivänä kolmantena</V>
<V>tuli kirjava kivonen,</V>
<V>vahatukko vastahansa.</V>
<V>Tuohon seppo seisottihe,</V>
<V>takoja tulen rakenti;</V>
<V>päivän laati palkehia,</V>
<V>toisen ahjoa asetti.</V>
<V>Siitä seppo Ilmarinen,</V>
<V>takoja iän-ikuinen,</V>
<V>tunki ainehet tulehen,</V>
<V>takehensa alle ahjon;</V>
<V>otti orjat lietsomahan,</V>
<V>väkipuolet vääntämähän.</V>
<V>Orjat lietsoi löyhytteli,</V>
<V>väkipuolet väännätteli</V>
<V>kolme päiveä kesäistä</V>
<V>ja kolme kesäistä yötä:</V>
<V>kivet kasvoi kantapäihin,</V>
<V>vahat varvasten sijoille.</V>
<V>Niin päivänä ensimäisnä</V>
<V>itse seppo Ilmarinen</V>
<V>kallistihe katsomahan</V>
<V>ahjonsa alaista puolta,</V>
<V>mitä tullehe tulesta,</V>
<V>selvinnehe valkeasta.</V>
<V>Jousi tungeikse tulesta,</V>
<V>kaasi kulta kuumoksesta,</V>
<V>kaari kulta, pää hopea,</V>
<V>varsi vasken-kirjavainen.</V>
<V>On jousi hyvän näköinen,</V>
<V>vaan onpi pahan tapainen:</V>
<V>joka päivä pään kysyvi,</V>
<V>parahana kaksi päätä.</V>
<V>Itse seppo Ilmarinen</V>
<V>ei tuota kovin ihastu:</V>
<V>kaaren katkaisi kaheksi,</V>
<V>siitä tunkevi tulehen;</V>
<V>laitti orjat lietsomahan,</V>
<V>väkipuolet vääntämähän.</V>
<V>Jop' on päivänä jälestä</V>
<V>itse seppo Ilmarinen</V>
<V>kallistihe katsomahan</V>
<V>ahjonsa alaista puolta:</V>
<V>veno tungeikse tulesta,</V>
<V>punapursi kuumoksesta,</V>
<V>kokat kullan kirjaeltu,</V>
<V>hangat vaskesta valettu.</V>
<V>On veno hyvän näköinen,</V>
<V>ei ole hyvän tapainen:</V>
<V>suotta lähtisi sotahan,</V>
<V>tarpehetta tappelohon.</V>
<V>Se on seppo Ilmarinen</V>
<V>ei ihastu tuotakana:</V>
<V>venon murskaksi murenti,</V>
<V>tunkevi tulisijahan;</V>
<V>laitti orjat lietsomahan,</V>
<V>väkipuolet vääntämähän.</V>
<V>Jo päivänä kolmantena</V>
<V>itse seppo Ilmarinen</V>
<V>kallistihe katsomahan</V>
<V>ahjonsa alaista puolta:</V>
<V>hieho tungeikse tulesta,</V>
<V>sarvi kulta kuumoksesta,</V>
<V>otsassa otavan tähti,</V>
<V>päässä päivän pyöryläinen.</V>
<V>On hieho hyvän näköinen,</V>
<V>ei ole hyvän tapainen:</V>
<V>metsässä makaelevi,</V>
<V>maion maahan kaatelevi.</V>
<V>Se on seppo Ilmarinen</V>
<V>ei ihastu tuotakana:</V>
<V>lehmän leikkeli paloiksi,</V>
<V>siitä tunkevi tulehen;</V>
<V>laitti orjat lietsomahan,</V>
<V>väkipuolet vääntämähän.</V>
<V>Jo päivänä neljäntenä</V>
<V>itse seppo Ilmarinen</V>
<V>kallistihe katsomahan</V>
<V>ahjonsa alaista puolta:</V>
<V>aura tungeikse tulesta,</V>
<V>terä kulta kuumoksesta,</V>
<V>terä kulta, vaski varsi,</V>
<V>hopeata ponnen päässä.</V>
<V>On aura hyvän näköinen,</V>
<V>ei ole hyvän tapainen:</V>
<V>kylän pellot kyntelevi,</V>
<V>vainiot vakoelevi.</V>
<V>Se on seppo Ilmarinen</V>
<V>ei ihastu tuotakana:</V>
<V>auran katkaisi kaheksi,</V>
<V>alle ahjonsa ajavi.</V>
<V>Laittoi tuulet lietsomahan,</V>
<V>väkipuuskat vääntämähän.</V>
<V>Lietsoi tuulet löyhytteli:</V>
<V>itä lietsoi, lietsoi länsi,</V>
<V>etelä enemmän lietsoi,</V>
<V>pohjanen kovin porotti.</V>
<V>Lietsoi päivän, lietsoi toisen,</V>
<V>lietsoi kohta kolmannenki:</V>
<V>tuli tuiski ikkunasta,</V>
<V>säkehet ovesta säykkyi,</V>
<V>tomu nousi taivahalle,</V>
<V>savu pilvihin sakeni.</V>
<V>Se on seppo Ilmarinen</V>
<V>päivän kolmannen perästä</V>
<V>kallistihe katsomahan</V>
<V>ahjonsa alaista puolta:</V>
<V>näki sammon syntyväksi,</V>
<V>kirjokannen kasvavaksi.</V>
<V>Siitä seppo Ilmarinen,</V>
<V>takoja iän-ikuinen,</V>
<V>takoa taputtelevi,</V>
<V>lyöä lynnähyttelevi.</V>
<V>Takoi sammon taitavasti:</V>
<V>laitahan on jauhomyllyn,</V>
<V>toisehen on suolamyllyn,</V>
<V>rahamyllyn kolmantehen.</V>
<V>Siitä jauhoi uusi sampo,</V>
<V>kirjokansi kiikutteli,</V>
<V>jauhoi purnun puhtehessa:</V>
<V>yhen purnun syötäviä,</V>
<V>toisen jauhoi myötäviä,</V>
<V>kolmannen kotipitoja.</V>
<V>Niin ihastui Pohjan akka;</V>
<V>saattoi sitte sammon suuren</V>
<V>Pohjolan kivimäkehen,</V>
<V>vaaran vaskisen sisähän</V>
<V>yheksän lukon ta'aksi.</V>
<V>Siihen juuret juurrutteli</V>
<V>yheksän sylen syvähän:</V>
<V>juuren juurti maaemähän,</V>
<V>toisen vesiviertehesen,</V>
<V>kolmannen kotimäkehen.</V>
<V>Siitä seppo Ilmarinen</V>
<V>tyttöä anelemahan.</V>
<V>Sanan virkkoi, noin nimesi:</V>
<V>"Joko nyt minulle neiti,</V>
<V>kun sai sampo valmihiksi,</V>
<V>kirjokansi kaunihiksi?"</V>
<V>Tuop' on kaunis Pohjan tyttö</V>
<V>itse noin sanoiksi virkki:</V>
<V>"Kukapa tässä toisna vuonna,</V>
<V>kenpä kolmanna kesänä</V>
<V>käkiä kukutteleisi,</V>
<V>lintusia laulattaisi,</V>
<V>jos minä menisin muunne,</V>
<V>saisin, marja, muille maille!</V>
<V>"Jos tämä kana katoisi,</V>
<V>tämä hanhi hairahtaisi,</V>
<V>eksyisi emosen tuoma,</V>
<V>punapuola pois menisi,</V>
<V>kaikkipa käet katoisi,</V>
<V>ilolinnut liikahtaisi</V>
<V>tämän kunnahan kukuilta,</V>
<V>tämän harjun hartehilta.</V>
<V>"Enkä joua ilmankana,</V>
<V>pääse en neitipäiviltäni,</V>
<V>noilta töiltä tehtäviltä,</V>
<V>kesäisiltä kiirehiltä:</V>
<V>marjat on maalla poimimatta,</V>
<V>lahen rannat laulamatta,</V>
<V>astumattani ahoset,</V>
<V>lehot leikin lyömättäni."</V>
<V>Siitä seppo Ilmarinen,</V>
<V>takoja iän-ikuinen,</V>
<V>alla päin, pahoilla mielin,</V>
<V>kaiken kallella kypärin</V>
<V>jo tuossa ajattelevi,</V>
<V>pitkin päätänsä pitävi,</V>
<V>miten kulkea kotihin,</V>
<V>tulla maille tuttaville</V>
<V>pimeästä Pohjolasta,</V>
<V>summasta Sariolasta.</V>
<V>Sanoi Pohjolan emäntä:</V>
<V>"Ohoh seppo Ilmarinen!</V>
<V>Mit' olet pahoilla mielin,</V>
<V>kaiken kallella kypärin?</V>
<V>Laatisiko mieli mennä</V>
<V>elomaillen entisille?"</V>
<V>Sanoi seppo Ilmarinen:</V>
<V>"Sinne mieleni tekisi</V>
<V>kotihini kuolemahan,</V>
<V>maalleni masenemahan."</V>
<V>Siitä Pohjolan emäntä</V>
<V>syötti miehen, juotti miehen,</V>
<V>istutti perähän purren</V>
<V>melan vaskisen varahan;</V>
<V>virkki tuulen tuulemahan,</V>
<V>pohjasen puhaltamahan.</V>
<V>Siitä seppo Ilmarinen,</V>
<V>takoja iän-ikuinen,</V>
<V>matkasi omille maille</V>
<V>ylitse meren sinisen.</V>
<V>Kulki päivän, kulki toisen;</V>
<V>päivälläpä kolmannella</V>
<V>jo tuli kotihin seppo,</V>
<V>noille syntymäsijoille.</V>
<V>Kysyi vanha Väinämöinen</V>
<V>Ilmariselta sepolta:</V>
<V>"Veli, seppo Ilmarinen,</V>
<V>takoja iän-ikuinen!</V>
<V>Joko laait uuen sammon,</V>
<V>kirjokannen kirjaelit?"</V>
<V>Sanoi seppo Ilmarinen,</V>
<V>itse laatija pakisi:</V>
<V>"Jopa jauhoi uusi sampo,</V>
<V>kirjokansi kiikutteli,</V>
<V>jauhoi purnun puhtehessa:</V>
<V>yhen purnun syötäviä,</V>
<V>toisen jauhoi myötäviä,</V>
<V>kolmannen pi'eltäviä."</V>
</TEXT>
</ITEM>
<ITEM nro="kalevala11" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>11</ID>
<TMP>1849</TMP>
</META>
<TEXT>
<CPT>Yhdestoista runo</CPT>
<V>Aika on Ahtia sanoa,</V>
<V>veitikkätä vieretellä.</V>
<V>Ahti poika Saarelainen,</V>
<V>tuo on lieto Lemmin poika,</V>
<V>kasvoi koissa korkeassa</V>
<V>luona armahan emonsa</V>
<V>laajimman lahen perällä,</V>
<V>Kaukoniemen kainalossa.</V>
<V>Kaloin siinä Kauko kasvoi,</V>
<V>Ahti ahvenin yleni.</V>
<V>Tuli mies mitä parahin,</V>
<V>puhkesi punaverinen,</V>
<V>joka päästänsä pätevi,</V>
<V>kohastansa kelpoavi;</V>
<V>vaan tuli vähän vialle,</V>
<V>tavoiltansa turmiolle:</V>
<V>ain' oli naisissa eläjä,</V>
<V>yli öitä öitsilöissä,</V>
<V>noien impien iloissa,</V>
<V>kassapäien karkeloissa.</V>
<V>Kylli oli Saaren neiti,</V>
<V>Saaren neiti, Saaren kukka.</V>
<V>Kasvoi koissa korkeassa,</V>
<V>yleni ylen ehossa,</V>
<V>istuen ison majoilla,</V>
<V>peräpenkin notkumilla.</V>
<V>Kauan kasvoi, kauas kuului:</V>
<V>kaukoa tuli kosijat</V>
<V>neien kuuluhun kotihin,</V>
<V>kaunoisehen kartanohon.</V>
<V>Kosi Päivä poiallehen:</V>
<V>eip' on mennyt Päivälähän</V>
<V>Päivän luona paistamahan</V>
<V>kesäisillä kiirehillä.</V>
<V>Kosi Kuuhut poiallehen:</V>
<V>eip' on mennyt Kuutolahan</V>
<V>Kuun luona kumottamahan,</V>
<V>kehät ilman kiertämähän.</V>
<V>Kosi Tähti poiallehen:</V>
<V>eip' on mennyt Tähtelähän</V>
<V>pitkin öitä pilkkimähän</V>
<V>talvisilla taivahilla.</V>
<V>Tulevi Virosta sulhot,</V>
<V>toiset tuolta Inkereltä:</V>
<V>eip' on neiti mennytkänä;</V>
<V>itse vasten vastaeli:</V>
<V>"Suotta kultanne kuluvi,</V>
<V>hopeanne hoikkenevi!</V>
<V>En lähe minä Virohon,</V>
<V>en lähe, lupoakana,</V>
<V>Viron vettä soutamahan,</V>
<V>saarellista sauvomahan,</V>
<V>syömähän Viron kaloja,</V>
<V>Viron lientä lippomahan.</V>
<V>"Enkä lähe Inkerelle,</V>
<V>penkerelle, pänkerelle;</V>
<V>siell' on nälkä, kaiken nälkä:</V>
<V>puun nälkä, pärehen nälkä,</V>
<V>ve'en nälkä, vehnän nälkä,</V>
<V>rukihisen leivän nälkä."</V>
<V>Tuop' on lieto Lemminkäinen,</V>
<V>itse kaunis Kaukomieli,</V>
<V>lähteäksensä lupasi</V>
<V>Saaren kukkoa kosihin,</V>
<V>tuota mointa morsianta,</V>
<V>kaunokaista kassapäätä.</V>
<V>Emo kielteä käkesi,</V>
<V>varoitteli vaimo vanha:</V>
<V>"Ellös menkö, poikaseni,</V>
<V>parempihin itseäsi!</V>
<V>Ei suattane sinua</V>
<V>Saaren suurehen sukuhun."</V>
<V>Sanoi lieto Lemminkäinen,</V>
<V>virkki kaunis Kaukomieli:</V>
<V>"Jos en ole koiltani korea,</V>
<V>su'ultani aivan suuri,</V>
<V>mie valitsen varrellani,</V>
<V>otan muilla muo'oillani."</V>
<V>Aina kieltävi emonsa</V>
<V>lähtemästä Lemminkäistä</V>
<V>Saaren suurehen sukuhun,</V>
<V>laajahan lajiperähän:</V>
<V>"Siellä piiat pilkkoavat,</V>
<V>naiset nauravat sinua."</V>
<V>Mitä huoli Lemminkäinen!</V>
<V>Itse tuon sanoiksi virkki:</V>
<V>"Kyllä hää'än naisten naurun,</V>
<V>soppityrskyt tyttärien:</V>
<V>potkaisen pojan povehen,</V>
<V>käsikannon kainalohon;</V>
<V>siin' on pää hyvänki pilkan,</V>
<V>parahanki parjauksen."</V>
<V>Emo tuon sanoiksi virkki:</V>
<V>"Voi poloinen, päiviäni!</V>
<V>Nauraisitko Saaren naiset,</V>
<V>pitäisit pyhäiset piiat,</V>
<V>niin siitä tora tulisi,</V>
<V>sota suuri lankeaisi!</V>
<V>Saisi kaikki Saaren sulhot,</V>
<V>sata miestä miekkoinensa</V>
<V>päällesi sinun, poloisen,</V>
<V>yksinäisen ympärille."</V>
<V>Mitä huoli Lemminkäinen</V>
<V>varoituksista emonsa!</V>
<V>Ottavi hyvän orosen,</V>
<V>valjasti valion varsan;</V>
<V>ajavi karittelevi</V>
<V>Saaren kuuluhun kylähän</V>
<V>Saaren kukkoa kosihin,</V>
<V>Saaren mointa morsianta.</V>
<V>Nauroi naiset Lemminkäistä,</V>
<V>piiat pisti pilkkojansa,</V>
<V>kun ajoi kummasti kujalle,</V>
<V>kamalasti kartanolle:</V>
<V>ajoi korjansa kumohon,</V>
<V>veräjähän vierähytti.</V>
<V>Siinä lieto Lemminkäinen</V>
<V>murti suuta, väänti päätä,</V>
<V>murti mustoa haventa.</V>
<V>Itse tuon sanoiksi virkki:</V>
<V>"En ole tuota ennen nähnyt,</V>
<V>en ole nähnyt enkä kuullut</V>
<V>naisen nauravan minulle,</V>
<V>piian pilkkoja suannut."</V>
<V>Mitä huoli Lemminkäinen!</V>
<V>Sanan virkkoi, noin nimesi:</V>
<V>"Onko saarella sijoa,</V>
<V>maata Saaren manterella,</V>
<V>minun leikki lyöäkseni,</V>
<V>tanner tanhuellakseni</V>
<V>Saaren impien iloissa,</V>
<V>kassapäien karkeloissa?"</V>
<V>Saaren impyet sanovat,</V>
<V>niemen neiet vastoavat:</V>
<V>"Onp' on Saarella sijoa,</V>
<V>maata Saaren manterella,</V>
<V>sinun leikki lyöäksesi,</V>
<V>tanner tanhuellaksesi</V>
<V>karjalaisna kaskimailla,</V>
<V>paimenpoikana palolla:</V>
<V>lapset on laihat Saaren mailla,</V>
<V>lihavat hevosen varsat."</V>
<V>Mitä huoli Lemminkäinen!</V>
<V>Palkkasihe paimeneksi:</V>
<V>kävi päivät paimenessa,</V>
<V>yöt on impien iloissa,</V>
<V>noien neitojen kisoissa,</V>
<V>kassapäien karkeloissa.</V>
<V>Sillä lieto Lemminkäinen,</V>
<V>itse kaunis Kaukomieli,</V>
<V>jopa hääti naisen naurun,</V>
<V>piätteli piian pilkan.</V>
<V>Ei ollut sitä tytärtä,</V>
<V>piikoa pyhintäkänä,</V>
<V>kuta hän ei kosketellut,</V>
<V>jonk' ei vieressä venynyt.</V>
<V>Yksi on impi kaikkinensa</V>
<V>Saaren suuressa su'ussa,</V>
<V>jok' ei suostu sulhasihin,</V>
<V>mielly miehi'in hyvihin:</V>
<V>se oli Kyllikki korea,</V>
<V>Saaren kukka kaunokainen.</V>
<V>Tuop' on lieto Lemminkäinen,</V>
<V>itse kaunis Kaukomieli,</V>
<V>sa'at saappahat kulutti,</V>
<V>sa'at airot poikki souti</V>
<V>tuota neittä saaessansa,</V>
<V>Kyllikkiä pyytessänsä.</V>
<V>Kyllikki, korea neiti,</V>
<V>hänpä tuon sanoiksi virkki:</V>
<V>"Mitä, kehno, kierteletki,</V>
<V>rannan raukuja, ajelet,</V>
<V>täältä tyttöjä kyselet,</V>
<V>tinavöitä tieustelet?</V>
<V>En mä tästä ennen joua,</V>
<V>kuin kiven kuluksi jauhan,</V>
<V>pieksän petkelen periksi,</V>
<V>huhmaren sukuksi survon.</V>
<V>"Enkä huoli huitukoille,</V>
<V>huitukoille, haitukoille;</V>
<V>mie tahon tasaisen varren</V>
<V>tasaiselle varrelleni,</V>
<V>tahon muo'on muhkeamman</V>
<V>muhke'ille muo'oilleni</V>
<V>sekä kasvon kaunihimman</V>
<V>kaunihille kasvoilleni."</V>
<V>Oli aikoa vähäisen,</V>
<V>kului tuskin puoli kuuta.</V>
<V>Jo päivänä muutamana,</V>
<V>iltana moniahana</V>
<V>neitoset kisaelevi,</V>
<V>kaunokaiset karkelevi</V>
<V>mannerpuolella saloa</V>
<V>kaunihilla kankahalla;</V>
<V>Kyllikki ylinnä muita,</V>
<V>Saaren kukka kuuluisinna.</V>
<V>Tuli veitikkä verevä,</V>
<V>ajoi lieto Lemminkäinen</V>
<V>orihillansa omalla,</V>
<V>valitulla varsallansa</V>
<V>keskelle kisaketoa,</V>
<V>kaunokaisten karkeloa;</V>
<V>reutoi Kyllikin rekehen,</V>
<V>koppoi neien korjahansa,</V>
<V>tuon asetti taljallensa,</V>
<V>liitti liistehyisillensä.</V>
<V>Laski ruoskalla hevoista,</V>
<V>nauskahutti nauhasella,</V>
<V>siitä läksi liukumahan.</V>
<V>Lähtiessänsä sanovi:</V>
<V>"Elkätte minua, immet,</V>
<V>ilmi antako ikänä,</V>
<V>minun täällä käyneheni,</V>
<V>täältä neien vieneheni!</V>
<V>"Jos ette totelle tuosta,</V>
<V>niin teille paha paneikse:</V>
<V>laulan sulhonne sotahan,</V>
<V>nuoret miehet miekan alle,</V>
<V>ettei kuulla kuuna päänä,</V>
<V>nähä ilmoisna ikänä</V>
<V>kujasilla kulkemassa,</V>
<V>ahoilla ajelemassa."</V>
<V>Kyllä Kyllikki valitti,</V>
<V>Saaren kukka kuikutteli:</V>
<V>"Päästä jo minua poies,</V>
<V>laske lasta vallallensa,</V>
<V>kotihinsa kulkemahan</V>
<V>luoksi itkevän emonsa!</V>
<V>"Jos et laskea luvanne</V>
<V>kotihini kulkemahan,</V>
<V>viel' on viisi veljeäni,</V>
<V>seitsemän setäni lasta</V>
<V>jänön jälen polkijaksi,</V>
<V>neien pään perilliseksi."</V>
<V>Kun ei pääsnyt kuitenkana,</V>
<V>itse itkulle hyräytyi.</V>
<V>Sanan virkkoi, noin nimesi:</V>
<V>"Joutenpa, poloinen, synnyin,</V>
<V>jouten synnyin, jouten kasvoin,</V>
<V>jouten aikani elelin;</V>
<V>jo nyt sainki joutavalle</V>
<V>miehelle mitättömälle,</V>
<V>suojihin soankävijän,</V>
<V>aina tuiman tappelijan!"</V>
<V>Virkki lieto Lemminkäinen,</V>
<V>sanoi kaunis Kaukomieli:</V>
<V>"Kyllikki, syänkäpyni,</V>
<V>minun maire marjueni!</V>
<V>Ellös olko milläkänä!</V>
<V>En sua pahoin pitäne:</V>
<V>sylissäni syöessäni,</V>
<V>käsissäni käyessäni,</V>
<V>sivullani seistessäni,</V>
<V>vieressä venyessäni.</V>
<V>"Mitäpä sinä sureksit,</V>
<V>mitä huollen huokaelet?</V>
<V>Tuotako sinä sureksit,</V>
<V>tuota huollen huokaelet,</V>
<V>lehmityyttä, leivätyyttä</V>
<V>ja kaiken elon vähyyttä?</V>
<V>"Ellös olko milläkänä!</V>
<V>Mont' on lehmeä minulla,</V>
<V>monta maion antajata:</V>
<V>yks' on suolla Muurikkinen,</V>
<V>toinen mäellä Mansikkinen,</V>
<V>kolmas Puolukka palolla.</V>
<V>Ne on syömättä soreat,</V>
<V>katsomatta kaunokaiset;</V>
<V>ei ole illoin kytkemistä</V>
<V>eikä aamuin laskemista,</V>
<V>heinävihkon heittämistä,</V>
<V>suolan, suuruksen surua.</V>
<V>"Vaiko tuotaki surisit,</V>
<V>tuota huollen huokoaisit,</V>
<V>ettei oo sukuni suuri,</V>
<V>kovin korkea kotini?</V>
<V>"Jos en oo su'ulta suuri</V>
<V>enkä korkea ko'ilta,</V>
<V>on mulla tulinen miekka,</V>
<V>säkenevä säilärauta.</V>
<V>Se onpi sukua suurta,</V>
<V>laajoa lajipereä:</V>
<V>onp' on Hiiessä hiottu,</V>
<V>jumaloissa kirkastettu.</V>
<V>Sillä suurennan sukuni,</V>
<V>laajennan lajini kaiken,</V>
<V>miekalla tuliterällä,</V>
<V>säilällä säkenevällä."</V>
<V>Neiti parka huokoaikse,</V>
<V>itse tuon sanoiksi virkki:</V>
<V>"Oi on Ahti, Lemmin poika!</V>
<V>Jos tahot minuista neittä</V>
<V>ikuiseksi puolisoksi,</V>
<V>kainaloiseksi kanaksi,</V>
<V>sie vanno valat ikuiset</V>
<V>et sotia käyäksesi</V>
<V>kullankana tarpehella,</V>
<V>hopeankana halulla!"</V>
<V>Siinä lieto Lemminkäinen</V>
<V>itse tuon sanoiksi virkki:</V>
<V>"Vannon mie valat ikuiset</V>
<V>en sotia käyäkseni</V>
<V>kullankana tarpehella,</V>
<V>hopeankana halulla.</V>
<V>Sie itse valasi vanno</V>
<V>et kyliä käyäksesi</V>
<V>hyvänki hypyn halulla,</V>
<V>tanhujuoksun tarpehella!"</V>
<V>Siitä vannoivat valansa,</V>
<V>laativat ikilupansa</V>
<V>eessä julkisen Jumalan,</V>
<V>alla kasvon kaikkivallan,</V>
<V>ei Ahin sotia käyä</V>
<V>eikä Kyllikin kyleä.</V>
<V>Siitä lieto Lemminkäinen</V>
<V>veti virkkua vitsalla,</V>
<V>löi oritta ohjaksella.</V>
<V>Itse tuon sanoiksi virkki:</V>
<V>"Jää hyvästi, Saaren nurmet,</V>
<V>kuusen juuret, tervaskannot,</V>
<V>joit' olen kesän kävellyt,</V>
<V>talvet kaiket tallaellut,</V>
<V>piileskellen pilviöillä,</V>
<V>paeten pahalla säällä,</V>
<V>tätä pyytä pyytessäni,</V>
<V>allia ajellessani!"</V>
<V>Ajoa hypittelevi:</V>
<V>jo kohta koti näkyvi.</V>
<V>Neiti tuon sanoiksi virkki</V>
<V>itse lausui, noin nimesi:</V>
<V>"Tupa tuolla tuulottavi,</V>
<V>nälkäraunio näkyvi.</V>
<V>Kenen onpi tuo tupanen,</V>
<V>kenen koti kunnottoman?"</V>
<V>Se on lieto Lemminkäinen</V>
<V>sanan virkkoi, noin nimesi:</V>
<V>"Elä sie sure tuvista,</V>
<V>huokaele huonehista!</V>
<V>Tuvat toiset tehtänehe,</V>
<V>paremmaiset pantanehe</V>
<V>hirve'istä hirsiköistä,</V>
<V>parahista parsikoista."</V>
<V>Siitä lieto Lemminkäinen</V>
<V>jo kohta kotihin saapi</V>
<V>luoksi armahan emonsa,</V>
<V>tykö valtavanhempansa.</V>
<V>Emo tuon sanoiksi virkki,</V>
<V>itse lausui, noin nimesi:</V>
<V>"Viikon viivyit, poikaseni,</V>
<V>viikon mailla vierahilla."</V>
<V>Lausui lieto Lemminkäinen,</V>
<V>sanan virkkoi, noin nimesi:</V>
<V>"Piti naiset naurellani,</V>
<V>kostoa pyhäiset piiat</V>
<V>piännästä pitkän pilkan,</V>
<V>naurannoistansa minulle.</V>
<V>Sain parahan korjahani,</V>
<V>tuon asetin taljalleni,</V>
<V>liitin liistehyisilleni,</V>
<V>alle viltin vierähytin.</V>
<V>Sillä maksoin naisten naurun,</V>
<V>piikojen ilopiännän.</V>
<V>"Oi emoni, kantajani,</V>
<V>äitini, ylentäjäni!</V>
<V>Mitä läksin, senpä sainki,</V>
<V>kuta pyysin, sen tapasin.</V>
<V>Pane nyt patjasi parahat,</V>
<V>pehme'immät päänalaiset,</V>
<V>maatani omalla maalla</V>
<V>nuoren neiteni keralla!"</V>
<V>Emo tuon sanoiksi virkkoi,</V>
<V>itse lausui ja pakisi:</V>
<V>"Ole nyt kiitetty, Jumala,</V>
<V>ylistetty, Luoja, yksin,</V>
<V>kun annoit miniän mulle,</V>
<V>toit hyvän tulen puhujan,</V>
<V>oivan kankahan kutojan,</V>
<V>aivan kenstin kehreäjän,</V>
<V>pulskin poukkujen pesijän,</V>
<V>vaattehien valkaisijan!</V>
<V>"Itse kiitä onneasi!</V>
<V>Hyvän sait, hyvän tapasit,</V>
<V>hyvän Luojasi lupasi,</V>
<V>hyvän antoi armollinen:</V>
<V>puhas on pulmonen lumella,</V>
<V>puhtahampi puolellasi;</V>
<V>valkea merellä vaahti,</V>
<V>valkeampi vallassasi;</V>
<V>sorea merellä sorsa,</V>
<V>soreampi suojassasi;</V>
<V>kirkas tähti taivahalla,</V>
<V>kirkkahampi kihloissasi.</V>
<V>"Laai nyt lattiat laveat,</V>
<V>hanki ikkunat isommat,</V>
<V>seisottele seinät uuet,</V>
<V>tee koko tupa parempi,</V>
<V>kynnykset tuvan etehen,</V>
<V>uuet ukset kynnykselle,</V>
<V>nuoren neien saatuasi,</V>
<V>kaunihin katsottuasi,</V>
<V>paremmaisen itseäsi,</V>
<V>sukuasi suuremmaisen!"</V>
</TEXT>
</ITEM>
<ITEM nro="kalevala12" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>12</ID>
<TMP>1849</TMP>
</META>
<TEXT>
<CPT>Kahdestoista runo</CPT>
<V>Siitä Ahti Lemminkäinen,</V>
<V>tuo on kaunis kaukolainen,</V>
<V>aina aikoja eleli</V>
<V>nuoren neitosen keralla;</V>
<V>ei itse sotia käynyt</V>
<V>eikä Kyllikki kyleä.</V>
<V>Niin päivänä muutamana,</V>
<V>huomenna moniahana</V>
<V>itse Ahti Lemminkäinen</V>
<V>lähtevi kalankutuhun;</V>
<V>tullut ei illaksi kotihin,</V>
<V>ensi yöksi ennättänyt.</V>
<V>Jo meni Kyllikki kylähän,</V>
<V>noien neitojen kisahan.</V>
<V>Kenpä saattavi sanoman,</V>
<V>kenpä kielen kantelevi?</V>
<V>Ainikki sisar Ahilla;</V>
<V>sep' on saattavi sanoman,</V>
<V>sepä kielen kantelevi:</V>
<V>"Armas Ahti veikkoseni!</V>
<V>Jo kävi Kyllikki kylässä,</V>
<V>veräjillä vierahilla,</V>
<V>kylän neitojen kisassa,</V>
<V>kassapäien karkelossa."</V>
<V>Ahti poika, aino poika,</V>
<V>itse lieto Lemminkäinen</V>
<V>tuosta suuttui, tuosta syäntyi,</V>
<V>tuosta viikoksi vihastui.</V>
<V>Itse tuon sanoiksi virkki:</V>
<V>"Oi emoni, vaimo vanha!</V>
<V>Jospa paitani pesisit</V>
<V>mustan käärmehen mujuissa,</V>
<V>kiirehesti kuivoaisit,</V>
<V>mun sotahan mennäkseni</V>
<V>Pohjan poikien tulille,</V>
<V>Lapin lasten tanterille:</V>
<V>jo kävi Kyllikki kylässä,</V>
<V>veräjillä vierahilla,</V>
<V>noien neitojen kisassa,</V>
<V>kassapäien karkelossa."</V>
<V>Kyllä Kyllikki sanovi,</V>
<V>nainen ensin ennättävi:</V>
<V>"Ohoh armas Ahtiseni!</V>
<V>Ellös lähtekö sotahan!</V>
<V>Näin mä unta maatessani,</V>
<V>sike'in levätessäni:</V>
<V>tuli ahjona ajeli,</V>
<V>valkea välähtelihe</V>
<V>aivan ikkunan alatse,</V>
<V>periseinän penkeretse;</V>
<V>siitä tuiskahti tupahan,</V>
<V>koskena kohahtelihe</V>
<V>siltalauoista lakehen,</V>
<V>ikkunasta akkunahan."</V>
<V>Siitä lieto Lemminkäinen</V>
<V>itse tuon sanoiksi virkki:</V>
<V>"En usko unia naisten</V>
<V>enkä vaimojen valoja.</V>
<V>Oi emoni, kantajani!</V>
<V>Tuo tänne sotisopani,</V>
<V>kanna vainovaatteheni!</V>
<V>Mieleni minun tekevi</V>
<V>juomahan soan olutta,</V>
<V>soan mettä maistamahan."</V>
<V>Tuon emo sanoiksi virkki:</V>
<V>"Oi on Ahti poikaseni!</V>
<V>Ellös lähtekö sotahan!</V>
<V>On meillä oloista koissa</V>
<V>leppäisessä lekkerissä</V>
<V>tapin tammisen takana;</V>
<V>tuon sinulle juoaksesi,</V>
<V>josp' on joisit kaiken päivän."</V>
<V>Sanoi lieto Lemminkäinen:</V>
<V>"En huoli koto-oloista!</V>
<V>Ennen juon joesta vettä</V>
<V>melan tervaisen terältä:</V>
<V>makeamp' on juoakseni,</V>
<V>kuin kaikki kotoiset kaljat.</V>
<V>Tuo tänne sotisopani,</V>
<V>kanna vainovaatteheni!</V>
<V>Lähen Pohjolan tuville,</V>
<V>Lapin lasten tanterille</V>
<V>kultia kyselemähän,</V>
<V>hope'ita haastamahan."</V>
<V>Sanoi äiti Lemminkäisen:</V>
<V>"Ohoh Ahti poikaseni!</V>
<V>Onp' on kultia ko'issa,</V>
<V>hope'ita aitassamme.</V>
<V>Vasta päänä eilisenä,</V>
<V>aamulla ani varahin</V>
<V>kynti orja kyisen pellon,</V>
<V>käärmehisen käännätteli;</V>
<V>nosti aura arkun kannen,</V>
<V>perä penningin ylenti:</V>
<V>siihen on salvattu satoja,</V>
<V>tuhansia tukkueltu.</V>
<V>Arkun aittahan ehätin,</V>
<V>panin aitan parven päähän."</V>
<V>Sanoi lieto Lemminkäinen:</V>
<V>"En huoli kotieloista!</V>
<V>Jos markan soasta saanen,</V>
<V>parempana tuon pitelen,</V>
<V>kuin kaikki kotoiset kullat,</V>
<V>auran nostamat hopeat.</V>
<V>Tuo tänne sotisopani,</V>
<V>kanna vainovaatteheni!</V>
<V>Lähen Pohjolan sotahan,</V>
<V>Lapin lasten tappelohon.</V>
<V>"Mieleni minun tekevi,</V>
<V>aivoni ajattelevi</V>
<V>itse korvin kuullakseni,</V>
<V>nähä näillä silmilläni,</V>
<V>onko neittä Pohjolassa,</V>
<V>piikoa Pimentolassa,</V>
<V>jok' ei suostu sulhosihin,</V>
<V>mielly miehi'in hyvihin."</V>
<V>Sanoi äiti Lemminkäisen:</V>
<V>"Ohoh Ahti poikaseni!</V>
<V>Sull' on Kyllikki ko'issa,</V>
<V>kotinainen korkeampi!</V>
<V>Kamala on kaksi naista</V>
<V>yhen miehen vuotehella."</V>
<V>Sanoi lieto Lemminkäinen:</V>
<V>"Kyllikki on kylänkävijä:</V>
<V>juoskohon joka kisassa,</V>
<V>maatkohon joka majassa,</V>
<V>kylän impien iloissa,</V>
<V>kassapäien karkeloissa!"</V>
<V>Emo kielteä käkesi,</V>
<V>varoitteli vaimo vanha:</V>
<V>"Ellös vainen, poikueni,</V>
<V>menkö Pohjolan tuville</V>
<V>ilman tieon tietämättä,</V>
<V>ilman taion taitamatta,</V>
<V>Pohjan poikien tulille,</V>
<V>Lapin lasten tanterille!</V>
<V>Siellä lappi laulanevi,</V>
<V>tunkenevi turjalainen</V>
<V>suin sytehen, päin savehen,</V>
<V>kypenihin kyynäsvarsin,</V>
<V>kourin kuumihin poroihin,</V>
<V>palavihin paateroihin."</V>
<V>Niin sanovi Lemminkäinen:</V>
<V>"Jo minua noiat noitui,</V>
<V>noiat noitui, kyyt kiroili;</V>
<V>koki kolme lappalaista</V>
<V>yhtenä kesäisnä yönä,</V>
<V>alasti alakivellä,</V>
<V>ilman vyöttä, vaattehitta,</V>
<V>rikorihman kiertämättä:</V>
<V>senpä hyötyivät minusta,</V>
<V>sen verran, katalat, saivat,</V>
<V>min kirves kivestä saapi,</V>
<V>napakaira kalliosta,</V>
<V>järky jäästä iljanesta,</V>
<V>Tuoni tyhjästä tuvasta.</V>
<V>"Toisinpa oli uhattu,</V>
<V>toisinpa kävi kätehen.</V>
<V>Mielivät minua panna,</V>
<V>uhkasivat uuvutella</V>
<V>soille sotkuportahiksi,</V>
<V>silloiksi likasijoille,</V>
<V>panna leuan liettehesen,</V>
<V>parran paikkahan paha'an.</V>
<V>Vaan minäpä, mies mokoma,</V>
<V>en tuossa kovin hätäillyt;</V>
<V>itse loime loitsijaksi,</V>
<V>sain itse sanelijaksi:</V>
<V>lauloin noiat nuolinensa,</V>
<V>ampujat asehinensa,</V>
<V>velhot veitsirautoinensa,</V>
<V>tietäjät teräksinensä</V>
<V>Tuonen koskehen kovahan,</V>
<V>kinahmehen kauheahan,</V>
<V>alle koprun korke'imman,</V>
<V>alle pyörtehen pahimman.</V>
<V>Siellä noiat nukkukohot,</V>
<V>siellä maatkohot katehet,</V>
<V>kunnes heinä kasvanevi</V>
<V>läpi pään, läpi kypärin,</V>
<V>läpi noian olkapäien,</V>
<V>halki hartialihojen</V>
<V>noialta makoavalta,</V>
<V>katehelta nukkuvalta!"</V>
<V>Ainapa emo epäsi</V>
<V>lähtemästä Lemminkäistä;</V>
<V>emo kielti poikoansa,</V>
<V>nainen miestänsä epäsi:</V>
<V>"Ellös vainen menkökänä</V>
<V>tuonne kylmähän kylähän,</V>
<V>pimeähän Pohjolahan!</V>
<V>Tuho ainaki tulevi,</V>
<V>tuho poikoa pätöistä,</V>
<V>hukka lieto Lemminkäistä.</V>
<V>Jos sanot sa'alla suulla,</V>
<V>enp' on tuota uskokana:</V>
<V>ei sinussa laulajata</V>
<V>Pohjan poikien sekahan,</V>
<V>etkä tunne kieltä Turjan,</V>
<V>maha et lausua lapiksi."</V>
<V>silloin lieto Lemminkäinen,</V>
<V>itse kaunis Kaukomieli,</V>
<V>oli päätänsä sukiva,</V>
<V>hapsiansa harjoava.</V>
<V>Suan seinähän sivalti,</V>
<V>harjan paiskoi patsahasen,</V>
<V>sanan virkkoi, noin nimesi,</V>
<V>itse lausui ja pakisi:</V>
<V>"Silloin on hukka Lemminkäistä,</V>
<V>tuho poikoa pätöistä,</V>
<V>kun suka verin valuvi,</V>
<V>harja hurmehin loruvi."</V>
<V>Läksi lieto Lemminkäinen</V>
<V>pimeähän Pohjolahan</V>
<V>vastoin kieltoa emonsa,</V>
<V>varoitusta vanhempansa.</V>
<V>Hyöteleikse, vyöteleikse,</V>
<V>rautapaitoihin paneikse,</V>
<V>teräsvöihin telkitäikse.</V>
<V>Itse tuon sanoiksi virkki:</V>
<V>"Mies on luustossa lujempi,</V>
<V>rautapaiassa parempi,</V>
<V>teräsvyössä tenhoisampi</V>
<V>noien noitien sekahan,</V>
<V>jottei huoli huonommista,</V>
<V>hätäile hyviäkänä."</V>
<V>Otti miekkansa omansa,</V>
<V>tempasi tuliteränsä,</V>
<V>jok' oli Hiiessä hiottu,</V>
<V>jumaloissa kuuraeltu;</V>
<V>tuon sivullehen sitovi,</V>
<V>tunki tuppihuotrasehen.</V>
<V>Missä mies varaeleikse,</V>
<V>uros tuima turveleikse?</V>
<V>Jo vähin varaeleikse,</V>
<V>tuossa tuima turveleikse:</V>
<V>oven suussa orren alla,</V>
<V>pirtin pihtipuolisessa,</V>
<V>pihalla kujasen suussa,</V>
<V>veräjissä viimeisissä.</V>
<V>Siinä mies varaelihe</V>
<V>vaimollisesta väestä;</V>
<V>ei ole ne varat väkevät</V>
<V>eikä turvat luotettavat,</V>
<V>niin vielä varoitteleikse</V>
<V>urohoisesta väestä</V>
<V>tien kahen jaka'imessa,</V>
<V>sinisen kiven selässä,</V>
<V>hettehillä heiluvilla,</V>
<V>läikkyvillä lähtehillä,</V>
<V>kosken kopruilla kovilla,</V>
<V>ve'en vankan vääntehessä.</V>
<V>Tuossa lieto Lemminkäinen</V>
<V>itse lausui ja saneli:</V>
<V>"Ylös maasta, miekkamiehet,</V>
<V>mannun-aikaiset urohot,</V>
<V>kaivoloista, kalpamiehet,</V>
<V>jokiloista, jousimiehet!</V>
<V>Nouse, metsä, miehinesi,</V>
<V>korpi kaikki, kansoinesi,</V>
<V>vuoren ukko, voiminesi,</V>
<V>vesihiisi, hirmuinesi,</V>
<V>väkinesi, veen emäntä,</V>
<V>ve'en vanhin, valtoinesi,</V>
<V>neitoset, joka norosta,</V>
<V>hienohelmat, hettehistä</V>
<V>miehen ainoan avuksi,</V>
<V>pojan kuulun kumppaliksi,</V>
<V>jottei pysty noian nuolet</V>
<V>eikä tietäjän teräkset</V>
<V>eikä velhon veitsirauat,</V>
<V>ei asehet ampumiehen!</V>
<V>"Kun ei tuosta kyllä liene,</V>
<V>vielä muistan muunki keinon:</V>
<V>ylemmäksi huokoaime</V>
<V>tuolle taivahan Ukolle,</V>
<V>joka pilviä pitävi,</V>
<V>hattaroita hallitsevi.</V>
<V>"Oi Ukko, ylijumala,</V>
<V>taatto vanha taivahinen,</V>
<V>puhki pilvien puhuja,</V>
<V>halki ilman haastelija!</V>
<V>Tuo mulle tulinen miekka</V>
<V>tulisen tupen sisässä,</V>
<V>jolla haittoja hajotan,</V>
<V>jolla riitsin rikkehiä,</V>
<V>kaa'an maalliset katehet,</V>
<V>ve'elliset velhot voitan</V>
<V>etiseltä ilmaltani,</V>
<V>takaiselta puoleltani,</V>
<V>päältä pääni, viereltäni,</V>
<V>kupehelta kummaltani,</V>
<V>- kaa'an noiat nuolihinsa,</V>
<V>velhot veitsirautoihinsa,</V>
<V>tietäjät teräksihinsä,</V>
<V>pahat miehet miekkoihinsa!"</V>
<V>Siitä lieto Lemminkäinen,</V>
<V>tuo on kaunis Kaukomieli,</V>
<V>varsan viiasta vihelti,</V>
<V>kulokosta kultaharjan;</V>
<V>pisti varsan valjahisin,</V>
<V>puikkoihin tulipunaisen.</V>
<V>Itse istuikse rekehen,</V>
<V>kohautti korjahansa,</V>
<V>laski virkkua vitsalla,</V>
<V>karkutti kariperällä.</V>
<V>Virkku juoksi, matka joutui,</V>
<V>reki vieri, tie lyheni,</V>
<V>hope'inen hiekka helkki,</V>
<V>kangas kultainen kumisi.</V>
<V>Kulki päivän, kulki toisen,</V>
<V>kulki kohta kolmannenki.</V>
<V>Päivänäpä kolmantena</V>
<V>kylä vastahan tulevi.</V>
<V>Siitä lieto Lemminkäinen</V>
<V>ajavi karittelevi</V>
<V>vierimäistä tietä myöten</V>
<V>vierimäisehen talohon.</V>
<V>Yli kynnyksen kysyvi,</V>
<V>lausui lakkapuun takoa:</V>
<V>"Oisiko talossa tässä</V>
<V>rinnukseni riisujata,</V>
<V>aisani alentajata,</V>
<V>luokin lonkahuttajata?"</V>
<V>Lausui lapsi lattialta,</V>
<V>poika portahan nenältä:</V>
<V>"Ei ole talossa tässä</V>
<V>rinnuksesi riisujata,</V>
<V>aisasi alentajata,</V>
<V>luokin lonkahuttajata."</V>
<V>Mitä huoli Lemminkäinen!</V>
<V>Laski virkkua vitsalla,</V>
<V>helähytti helmisvyöllä;</V>
<V>ajavi karittelevi</V>
<V>keskimäistä tietä myöten</V>
<V>keskimäisehen talohon.</V>
<V>Yli kynnyksen kysyvi,</V>
<V>lausuvi lakan takoa:</V>
<V>"Oisiko talossa tässä</V>
<V>ottajata ohjaksien,</V>
<V>rinnuksien riistojata,</V>
<V>rahkehien raastajata?"</V>
<V>Kiisti akka kiukahalta,</V>
<V>kielipalko pankon päästä:</V>
<V>"Kyllä saat talosta tästä</V>
<V>ottajia ohjaksesi,</V>
<V>rinnuksesi riisujia,</V>
<V>aisasi alentajia:</V>
<V>onp' on kyllä kymmeniä,</V>
<V>saat jos tahtonet satoja,</V>
<V>jotka sulle kyyin saavat,</V>
<V>antavat ajohevosen,</V>
<V>kotihisi, konnan, mennä,</V>
<V>maahasi, pahan, paeta,</V>
<V>isäntäsi istumille,</V>
<V>emäntäsi astumille,</V>
<V>veljesi veräjän suulle,</V>
<V>sisaresi sillan päähän</V>
<V>ennen päivän päätymistä,</V>
<V>auringon alenemista."</V>
<V>Mitä huoli Lemminkäinen!</V>
<V>Sanan virkkoi, noin nimesi:</V>
<V>"Oisi akka ammuttava,</V>
<V>koukkuleuka kolkattava."</V>
<V>Laski virkun vieremähän;</V>
<V>ajavi suhuttelevi</V>
<V>ylimäistä tietä myöten</V>
<V>ylimäisehen talohon.</V>
<V>Siinä lieto Lemminkäinen</V>
<V>lähetessänsä taloa</V>
<V>sanovi sanalla tuolla,</V>
<V>lausui tuolla lausehella:</V>
<V>"Sule, Hiisi, haukun suuta,</V>
<V>Lempo, koiran leukaluuta,</V>
<V>laita sulku suun etehen,</V>
<V>haitta hammasten välihin,</V>
<V>ettei ennen ääntä päästä</V>
<V>miehen mentyä sivutse!"</V>
<V>Niin pihalle tultuansa</V>
<V>lyöpi maata ruoskallansa:</V>
<V>utu nousi ruoskan tiestä,</V>
<V>mies pieni u'un seassa;</V>
<V>sepä riisui rinnuksia,</V>
<V>sepä aisoja alenti.</V>
<V>Siitä lieto Lemminkäinen</V>
<V>itse korvin kuuntelevi</V>
<V>kenenkänä keksimättä,</V>
<V>kunkana havaitsematta:</V>
<V>kuuli ulkoa runoja,</V>
<V>läpi sammalen sanoja,</V>
<V>läpi seinän soittajoita,</V>
<V>läpi lauan laulajoita.</V>
<V>Katsahti tupahan tuosta,</V>
<V>pilkisteli piilokkali:</V>
<V>tupa oli täynnä tuntijoita,</V>
<V>autsat täynnä laulajoita,</V>
<V>sivuseinät soittajoita,</V>
<V>ovensuu osoavia,</V>
<V>peripenkki tietäjiä,</V>
<V>karsina karehtijoita;</V>
<V>lauloivat Lapin runoja,</V>
<V>Hiien virttä vinguttivat.</V>
<V>Siitä lieto Lemminkäinen</V>
<V>tohti toisiksi ruveta,</V>
<V>ruohti muuksi muutellaita;</V>
<V>meni nurkasta tupahan,</V>
<V>sai sisähän salvoimesta.</V>
<V>Itse tuon sanoiksi virkki:</V>
<V>"Hyvä on laulu loppuvasta,</V>
<V>lyhyestä virsi kaunis;</V>
<V>miel' on jäämähän parempi</V>
<V>kuin on kesken katkemahan."</V>
<V>Itse Pohjolan emäntä</V>
<V>liikkui sillan liitoksella,</V>
<V>laahoi keskilattialla.</V>
<V>Sanan virkkoi, noin nimesi:</V>
<V>"Olipa tässä ennen koira,</V>
<V>rakki rauankarvallinen,</V>
<V>lihan syöjä, luun purija,</V>
<V>veren uuelta vetäjä.</V>
<V>Mi lienetki miehiäsi,</V>
<V>ku ollet urohiasi,</V>
<V>kun tulit tähän tupahan,</V>
<V>sait sisähän salvoksehen</V>
<V>ilman koiran kuulematta,</V>
<V>haukkujan havaitsematta?"</V>
<V>Sanoi lieto Lemminkäinen:</V>
<V>"En mä tänne tullutkana</V>
<V>taioittani, tieoittani,</V>
<V>mahittani, maltittani,</V>
<V>ilman innotta isoni,</V>
<V>varuksitta vanhempani,</V>
<V>koiriesi syötäväksi,</V>
<V>haukkujen hakattavaksi.</V>
<V>"Pesipä emo minua,</V>
<V>pesi piennä hutjukkana,</V>
<V>kolmasti kesäisnä yönä,</V>
<V>yheksästi syksy-yönä,</V>
<V>joka tielle tietäjäksi,</V>
<V>joka maalle malttajaksi,</V>
<V>kotonani laulajaksi,</V>
<V>ulkona osoajaksi."</V>
<V>Siitä lieto Lemminkäinen,</V>
<V>itse kaunis Kaukomieli,</V>
<V>jop' on loihe loitsijaksi,</V>
<V>laikahtihe laulajaksi:</V>
<V>tulta iski turkin helmat,</V>
<V>valoi silmät valkeata</V>
<V>Lemminkäisen laulaessa,</V>
<V>laulaessa, lausiessa.</V>
<V>Lauloi laulajat parahat</V>
<V>pahimmiksi laulajiksi;</V>
<V>kivet suuhun syrjin syösti,</V>
<V>paaet lappehin lateli</V>
<V>parahille laulajille,</V>
<V>taitavimmille runoille.</V>
<V>Niin lauloi mokomat miehet</V>
<V>minkä minne, kunka kunne:</V>
<V>ahoille vesattomille,</V>
<V>maille kyntämättömille,</V>
<V>lampihin kalattomihin,</V>
<V>aivan ahvenettomihin,</V>
<V>Rutjan koskehen kovahan,</V>
<V>palavahan pyörtehesen,</V>
<V>virran alle vaahtipäiksi,</V>
<V>kosken keskelle kiviksi,</V>
<V>tulena palelemahan,</V>
<V>säkehinä säykkymähän.</V>
<V>Sinne lieto Lemminkäinen</V>
<V>lauloi miehet miekkoinensa,</V>
<V>urohot asehinensa;</V>
<V>lauloi nuoret, lauloi vanhat,</V>
<V>lauloi kerran keskilaaun;</V>
<V>yhen heitti laulamatta:</V>
<V>karjapaimenen pahaisen,</V>
<V>ukko vanhan umpisilmän.</V>
<V>Märkähattu karjanpaimen,</V>
<V>hänpä tuon sanoiksi virkki:</V>
<V>"Oi sie lieto Lemmin poika!</V>
<V>Lauloit nuoret, lauloit vanhat,</V>
<V>lauloit kerran keskilaaun:</V>
<V>niin miks' et minua laula?"</V>
<V>Sanoi lieto Lemminkäinen:</V>
<V>"Siksi en sinuhun koske,</V>
<V>kun olet katsoa katala,</V>
<V>kurja koskemaisittani.</V>
<V>Vielä miesnä nuorempana,</V>
<V>karjanpaimenna pahaisna</V>
<V>turmelit emosi tuoman,</V>
<V>sisaresi siuvahutit;</V>
<V>kaikki herjasit hevoset,</V>
<V>tamman varsat vaivuttelit</V>
<V>suon selillä, maan navoilla,</V>
<V>ve'en liivan liikkumilla."</V>
<V>Märkähattu karjanpaimen</V>
<V>tuosta suuttui ja vihastui.</V>
<V>Meni ulos usta myöten,</V>
<V>pellolle pihoa myöten;</V>
<V>juoksi Tuonelan joelle,</V>
<V>pyhän virran pyörtehelle.</V>
<V>Siellä katsoi Kaukomieltä,</V>
<V>vuottelevi Lemminkäistä</V>
<V>Pohjasta paloavaksi,</V>
<V>kotihinsa kulkevaksi.</V>
</TEXT>
</ITEM>
<ITEM nro="kalevala13" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>13</ID>
<TMP>1849</TMP>
</META>
<TEXT>
<CPT>Kolmastoista runo</CPT>
<V>Siitä lieto Lemminkäinen</V>
<V>sanoi Pohjolan akalle:</V>
<V>"Anna nyt, akka, piikojasi,</V>
<V>tuopa tänne tyttöjäsi,</V>
<V>paras parvesta minulle,</V>
<V>pisin piikajoukostasi!"</V>
<V>Tuop' on Pohjolan emäntä</V>
<V>sanan virkkoi, noin nimesi:</V>
<V>"Anna en sulle piikojani</V>
<V>nkä työnnä tyttöjäni,</V>
<V>en parasta, en pahinta,</V>
<V>en pisintä, en lyhintä:</V>
<V>sull' on ennen naitu nainen,</V>
<V>ennen juohettu emäntä."</V>
<V>Sanoi lieto Lemminkäinen:</V>
<V>"Kytken Kyllikin kylähän,</V>
<V>kylän kynnysportahille,</V>
<V>veräjille vierahille;</V>
<V>täältä saan paremman naisen.</V>
<V>Tuo nyt tänne tyttäresi,</V>
<V>impiparvesta ihanin,</V>
<V>kassapäistä kaunokaisin!"</V>
<V>Sanoi Pohjolan emäntä:</V>
<V>"Enpä anna tyttöäni</V>
<V>miehille mitättömille,</V>
<V>urohille joutaville.</V>
<V>Äsken tyttöjä anele,</V>
<V>kuulustele kukkapäitä,</V>
<V>kun sa hiihät Hiien hirven</V>
<V>Hiien peltojen periltä!"</V>
<V>Siitä lieto Lemminkäinen</V>
<V>kengitteli keihojansa,</V>
<V>jännitteli jousiansa,</V>
<V>vasamoitansa varusti.</V>
<V>Itse tuon sanoiksi virkki:</V>
<V>"Jo oisi keihäs kengitetty,</V>
<V>kaikki valmihit vasamat,</V>
<V>jousi jäntehen varassa,</V>
<V>ei lyly lykittävänä,</V>
<V>kalhu kannan lyötävänä."</V>
<V>Siinä lieto Lemminkäinen</V>
<V>arvelee, ajattelevi,</V>
<V>mistäpä sivakat saisi,</V>
<V>kusta suksia sukusen.</V>
<V>Kävi Kaupin kartanohon,</V>
<V>päätyi Lyylikin pajahan:</V>
<V>"Oi on viisas vuojelainen,</V>
<V>kaunis Kauppi lappalainen!</V>
<V>Tee mulle sukeat sukset,</V>
<V>kalhut kaunoiset kaverra,</V>
<V>joilla hiihän Hiien hirven</V>
<V>Hiien peltojen periltä!"</V>
<V>Lyylikki sanan sanovi,</V>
<V>Kauppi kielin kerkiävi:</V>
<V>"Suotta lähet, Lemminkäinen,</V>
<V>Hiien hirveä ajohon:</V>
<V>saat palan lahoa puuta,</V>
<V>senki suurella surulla."</V>
<V>Mitä huoli Lemminkäinen!</V>
<V>Itse tuon sanoiksi virkki:</V>
<V>"Tee lyly lykittäväksi,</V>
<V>kalhu kalpoeltavaksi!</V>
<V>Lähen hirven hiihäntähän</V>
<V>Hiien peltojen periltä."</V>
<V>Lyylikki, lylyjen seppä,</V>
<V>Kauppi, kalhujen tekijä,</V>
<V>sykysyn lylyä laati,</V>
<V>talven kalhua kaverti,</V>
<V>päivän vuoli sauvan vartta,</V>
<V>toisen sompoa sovitti.</V>
<V>Sai lyly lykittäväksi,</V>
<V>kalhu kannan lyötäväksi,</V>
<V>sauvan varret valmihiksi,</V>
<V>sompaset sovitetuksi.</V>
<V>Saukon maksoi sauvan varsi,</V>
<V>sompa ruskean reposen.</V>
<V>Voiti voilla suksiansa,</V>
<V>talmasi poron talilla;</V>
<V>itse tuossa arvelevi,</V>
<V>sanovi sanalla tuolla:</V>
<V>"Liekö tässä nuorisossa,</V>
<V>kansassa kasuavassa</V>
<V>tuon lylyni lykkijäistä,</V>
<V>kalhun kannan potkijaista?"</V>
<V>Sanoi lieto Lemminkäinen,</V>
<V>virkki veitikkä verevä:</V>
<V>"Kyll' on tässä nuorisossa,</V>
<V>kansassa kasuavassa</V>
<V>tuon lylysi lykkijäistä,</V>
<V>kalhun kannan potkijaista."</V>
<V>Viinen selkähän sitaisi,</V>
<V>olallensa uuen jousen,</V>
<V>sauvan survaisi kätehen;</V>
<V>läksi lylyn lykkimähän,</V>
<V>kalhun kannan potkimahan.</V>
<V>Itse tuon sanoiksi virkki:</V>
<V>"Eip' on ilmalla Jumalan,</V>
<V>tämän taivon kannen alla</V>
<V>löytyne sitä metsässä</V>
<V>jalan neljän juoksevata,</V>
<V>kut' ei näillä yllätetä,</V>
<V>kaunihisti kannateta</V>
<V>kalhuilla Kalevan poian,</V>
<V>liukoimilla Lemminkäisen."</V>
<V>Päätyi hiiet kuulemassa,</V>
<V>juuttahat tähyämässä.</V>
<V>Hiiet hirveä rakenti,</V>
<V>juuttahat poroa laati:</V>
<V>pään panevi pökkelöstä,</V>
<V>sarvet raian haarukasta,</V>
<V>jalat rannan raippasista,</V>
<V>sääret suolta seipähistä,</V>
<V>selän aian aiaksesta,</V>
<V>suonet kuivista kuloista,</V>
<V>silmät lammin pulpukoista,</V>
<V>korvat lammin lumpehista,</V>
<V>ketun kuusen koskuesta,</V>
<V>muun lihan lahosta puusta.</V>
<V>Hiisi neuvoi hirveänsä,</V>
<V>porollensa suin puheli:</V>
<V>"Nyt sie juokse, hiitten hirvi,</V>
<V>jalkoa, jalo tevana,</V>
<V>poron poikimasijoille,</V>
<V>Lapin lasten tanterille!</V>
<V>Hiihätä hikehen miestä,</V>
<V>Lemminkäistä liiatenki!"</V>
<V>Siitä juoksi hiitten hirvi,</V>
<V>poropeura poimetteli</V>
<V>Pohjan aittojen alatse,</V>
<V>Lapin lasten tanteritse:</V>
<V>potkaisi koasta korvon,</V>
<V>kaatoi kattilat tulelta,</V>
<V>lihat tuhkahan tuherti,</V>
<V>liemet lietehen levitti.</V>
<V>Nousi melkoinen meteli</V>
<V>Lapin lasten tanterilla:</V>
<V>Lapin koirat haukkumahan,</V>
<V>Lapin lapset itkemähän,</V>
<V>Lapin naiset nauramahan,</V>
<V>muu väki murajamahan!</V>
<V>Itse lieto Lemminkäinen</V>
<V>ain' oli hirven hiihännässä.</V>
<V>Hiihti soita, hiihti maita,</V>
<V>hiihti aukkoja ahoja:</V>
<V>tuli suihki suksiloista,</V>
<V>savu sauvojen nenistä;</V>
<V>eikä nähnyt hirveänsä,</V>
<V>eip' on nähnyt eikä kuullut.</V>
<V>Liukui linnat, liukui lannat,</V>
<V>liukui maat meren-takaiset;</V>
<V>hiihti kaikki Hiien korvet,</V>
<V>kaikki Kalman kankahatki,</V>
<V>hiihti Surman suun e'etse,</V>
<V>Kalman kartanon perätse.</V>
<V>Surma jo suutansa avavi,</V>
<V>Kalma päätä kallistavi</V>
<V>ottoaksensa urosta,</V>
<V>nielläksensä Lemminkäistä:</V>
<V>ei tarkoin tavannutkana,</V>
<V>ennättänyt ensinkänä.</V>
<V>Viel' oli liuska liukumatta,</V>
<V>korven kolkka koskematta</V>
<V>Pohjan pitkässä perässä,</V>
<V>Lapin maassa laukeassa.</V>
<V>Läksi senki liukumahan,</V>
<V>korven kolkan koskemahan.</V>
<V>Niin perille päästessänsä</V>
<V>kuuli melkoisen metelin</V>
<V>Pohjan pitkästä perästä,</V>
<V>Lapin lasten tanterilta:</V>
<V>kuuli koirat haukkuvaksi,</V>
<V>Lapin lapset itkeväksi,</V>
<V>Lapin naiset nauravaksi,</V>
<V>muun Lapin murajavaksi.</V>
<V>Siitä lieto Lemminkäinen</V>
<V>heti tuonne hiihtämähän</V>
<V>koiran haukuntasijoille,</V>
<V>Lapin lasten tanterille.</V>
<V>Sanoi sinne saatuansa,</V>
<V>tutkaeli tultuansa:</V>
<V>"Mitä täällä naiset nauroi,</V>
<V>naiset nauroi, lapset itki,</V>
<V>väki vanha vaikeroitsi,</V>
<V>kuta haukkui hallikoirat?"</V>
<V>"Sitä täällä naiset nauroi,</V>
<V>naiset nauroi, lapset itki,</V>
<V>väki vanha vaikerteli,</V>
<V>sitä haukkui hallikoirat:</V>
<V>juoksi tästä hiitten hirvi,</V>
<V>silosorkka sorkutteli;</V>
<V>potkaisi koasta korvon,</V>
<V>kaatoi kattilat tulelta,</V>
<V>selin keitot keikahutti,</V>
<V>vellit lietehen levitti."</V>
<V>Siitä veitikkä verevä,</V>
<V>tuo on lieto Lemminkäinen,</V>
<V>lykkäsi lylyn lumelle,</V>
<V>kuni kyyn kulon-alaisen,</V>
<V>solahutti suopetäjän,</V>
<V>kuni käärmehen elävän;</V>
<V>itse virkki vierressänsä,</V>
<V>sanoi sauvakätteheltä:</V>
<V>"Mi lienee Lapissa miestä,</V>
<V>kaikki hirven kannantahan;</V>
<V>mi lienee Lapissa naista,</V>
<V>kaikki kattilan pesohon;</V>
<V>mi lienee Lapissa lasta,</V>
<V>kaikki lastun poimintahan;</V>
<V>mi Lapilla kattiloa,</V>
<V>kaikki hirven keitäntähän!"</V>
<V>Kiinnistihe, jännistihe,</V>
<V>potkaisihe, ponnistihe.</V>
<V>Ensi kerran potkaisihe</V>
<V>silmän siintämättömähän,</V>
<V>kerran toisen kuopaisihe</V>
<V>korvan kuulemattomahan,</V>
<V>kolmannen kohenteleikse</V>
<V>lautasille hiitten hirven.</V>
<V>Otti vaajan vaahterisen,</V>
<V>raksin koivuisen rapasi,</V>
<V>jolla kytki hiitten hirven</V>
<V>tarhan tammisen sisähän:</V>
<V>"Siinä seiso, hiitten hirvi,</V>
<V>poropeura, poimettele!"</V>
<V>Selkeä silittelevi,</V>
<V>taljoa taputtelevi:</V>
<V>"Oisi tuossa ollakseni,</V>
<V>sopisipa maatakseni</V>
<V>nuoren neitosen keralla,</V>
<V>kanssa kasvavan kanasen!"</V>
<V>Siitä kiihtyi Hiien hirvi,</V>
<V>poropeura potkimahan,</V>
<V>itse virkki, noin sanovi:</V>
<V>"Lempo saakohon sinulle</V>
<V>nuorin nei'in maataksesi,</V>
<V>tyttärin elelläksesi!"</V>
<V>Ponnistihe, jännistihe:</V>
<V>raksin koivuisen revitti,</V>
<V>rikkoi vaajan vaahterisen,</V>
<V>tarhan tammisen hajotti.</V>
<V>Siitä sai samoamahan,</V>
<V>läksi hirvi hippomahan,</V>
<V>vasten soita, vasten maita,</V>
<V>vasten varvikkomäkeä</V>
<V>silmän siintämättömihin,</V>
<V>korvan kuulemattomihin.</V>
<V>Siinä veitikkä verevä</V>
<V>jopa suuttui jotta syäntyi,</V>
<V>kovin suuttui ja vihastui.</V>
<V>Hiihti hirveä jälestä;</V>
<V>niin kun kerran potkaisevi,</V>
<V>lysmätti lyly lävestä,</V>
<V>sortui suksi pälkähästä,</V>
<V>kalhu taittui kannan tiestä,</V>
<V>keihäs kenkimäsijoilta,</V>
<V>sauva somman suoverosta.</V>
<V>Itse juoksi Hiien hirvi,</V>
<V>jottei päätänä näkynnä.</V>
<V>Siinä lieto Lemminkäinen</V>
<V>alla päin, pahoilla mielin</V>
<V>kalujansa katselevi.</V>
<V>Itse tuon sanoiksi virkki:</V>
<V>"Elköhön sinä ikänä</V>
<V>menkö toinen miehiämme</V>
<V>uhalla metsän ajohon,</V>
<V>Hiien hirven hiihäntähän,</V>
<V>kuin menin minä, poloinen!</V>
<V>Hävitin hyvät sivakat,</V>
<V>sauvan kaunihin kaotin,</V>
<V>kiihke'immän keihojani!"</V>
</TEXT>
</ITEM>
<ITEM nro="kalevala14" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>14</ID>
<TMP>1849</TMP>
</META>
<TEXT>
<CPT>Neljästoista runo</CPT>
<V>Siitä lieto Lemminkäinen</V>
<V>arveli, ajattelihe,</V>
<V>kulle syylle sylveäisi,</V>
<V>kulle laskisi laulle:</V>
<V>heittäisikö Hiien hirvet,</V>
<V>itse kulkisi kotihin,</V>
<V>vai vielä yritteleisi,</V>
<V>hiihteleisi hiljallehen</V>
<V>mieliksi metsän emännän,</V>
<V>salon impien iloksi.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Oi Ukko, ylijumala</V>
<V>tahi taatto taivahinen!</V>
<V>Tee nyt mulle suorat sukset,</V>
<V>kepeäiset kalhuttimet,</V>
<V>joilla hiihteä hivitän</V>
<V>poikki soien, poikki maien,</V>
<V>hiihän kohti Hiien maita,</V>
<V>poikki Pohjan kankahista</V>
<V>Hiien hirven käytäville,</V>
<V>poropeuran polkemille!</V>
<V>"Lähen nyt miehistä metsälle,</V>
<V>urohista ulkotöille</V>
<V>Tapiolan tietä myöten,</V>
<V>Tapion talojen kautta.</V>
<V>Terve, vuoret, terve, vaarat,</V>
<V>terve, kuusikot kumeat,</V>
<V>terve, haavikot haleat,</V>
<V>terve, tervehyttäjänne!</V>
<V>"Miesty, metsä, kostu, korpi,</V>
<V>taivu, ainoinen Tapio!</V>
<V>Saata miestä saarekselle,</V>
<V>sille kummulle kuleta,</V>
<V>jost' on saalis saatavana,</V>
<V>erän toimi tuotavana!</V>
<V>"Nyyrikki, Tapion poika,</V>
<V>mies puhas, punakypärä!</V>
<V>Veistä pilkut pitkin maita,</V>
<V>rastit vaaroihin rakenna,</V>
<V>jotta tunnen, tuhma, käyä,</V>
<V>äkkiouto, tien osoan</V>
<V>etsiessäni ereä,</V>
<V>antia anellessani!</V>
<V>"Mielikki, metsän emäntä,</V>
<V>puhas muori, muoto kaunis!</V>
<V>Pane kulta kulkemahan,</V>
<V>hopea vaeltamahan</V>
<V>miehen etsivän etehen,</V>
<V>anelijan askelille!</V>
<V>"Ota kultaiset avaimet</V>
<V>renkahalta reieltäsi,</V>
<V>aukaise Tapion aitta,</V>
<V>metsän linna liikahuta</V>
<V>minun pyytöpäivinäni,</V>
<V>eränetso-aikoinani!</V>
<V>"Kunp' on et kehanne itse,</V>
<V>niin on pistä piikojasi,</V>
<V>pane palkkalaisiasi,</V>
<V>käske käskyn kuulijoita!</V>
<V>Et emäntä lienekänä,</V>
<V>jos et piikoa pitäne,</V>
<V>sata piikoa pitäne,</V>
<V>tuhat käskyn kuulijata,</V>
<V>karjan kaiken kaitsijata,</V>
<V>viitsijätä viljan kaiken.</V>
<V>"Metsän piika pikkarainen,</V>
<V>simasuu Tapion neiti!</V>
<V>Soitellos metinen pilli,</V>
<V>simapilli piiperoita</V>
<V>korvallen ehon emännän,</V>
<V>mieluisan metsän emännän,</V>
<V>jotta kuulisi välehen,</V>
<V>nousisi makoamasta,</V>
<V>kun ei kuule kumminkana,</V>
<V>ei hava'a harvoinkana,</V>
<V>vaikka ainoisin anelen,</V>
<V>kielen kullan kuikuttelen!"</V>
<V>Siinä lieto Lemminkäinen</V>
<V>ajan kaiken annitoinna</V>
<V>hiihti soita, hiihti maita,</V>
<V>hiihti korpia kovia,</V>
<V>Jumalan sysimäkiä,</V>
<V>Hiien hiilikankahia.</V>
<V>Hiihti päivän, hiihti toisen.</V>
<V>Jo päivänä kolmantena</V>
<V>meni suurelle mäelle,</V>
<V>nousi suurelle kivelle,</V>
<V>loi silmänsä luotehesen,</V>
<V>poikki soien pohjosehen:</V>
<V>Tapion talot näkyivät,</V>
<V>ukset kulta kuumottivat</V>
<V>poikki suosta, pohjosesta,</V>
<V>alta vaaran, varvikosta.</V>
<V>Tuop' on lieto Lemminkäinen</V>
<V>heti luoksi luontelihe,</V>
<V>lähelle lähentelihe,</V>
<V>alle ikkunan Tapion.</V>
<V>Kuuristihe katsomahan</V>
<V>kuuennesta ikkunasta:</V>
<V>siellä antajat asuivat</V>
<V>ja viruivat viljan eukot</V>
<V>aivan arkivaattehissa,</V>
<V>ryysyissä ryvennehissä.</V>
<V>Sanoi lieto Lemminkäinen:</V>
<V>"Mintähen, metsän emäntä,</V>
<V>asut arkivaattehissa,</V>
<V>riihiryysyissä rypeät,</V>
<V>kovin musta muo'oltasi,</V>
<V>katsannaltasi kamala,</V>
<V>ilkeä imertimiltä,</V>
<V>rungolta ruman näköinen?</V>
<V>"Kun ennen kävin metsässä,</V>
<V>kolm' oli linnoa metsässä:</V>
<V>yksi puinen, toinen luinen,</V>
<V>kolmansi kivinen linna;</V>
<V>kuus' oli kultaikkunoa</V>
<V>kunki linnan kulmanteella.</V>
<V>Katsahin sisähän noista</V>
<V>seinän alla seistessäni:</V>
<V>Tapion talon isäntä,</V>
<V>Tapion talon emäntä,</V>
<V>Tellervo, Tapion neiti,</V>
<V>kanssa muu Tapion kansa,</V>
<V>kaikki kullassa kuhisi,</V>
<V>hopeassa horjeksihe.</V>
<V>Itsensä metsän emännän,</V>
<V>ehtoisan metsän emännän,</V>
<V>käet oli kullankäärehissä,</V>
<V>sormet kullansormuksissa,</V>
<V>pää kullanpätinehissä,</V>
<V>tukat kullansuortuvissa,</V>
<V>korvat kullankoltuskoissa,</V>
<V>kaula helmissä hyvissä.</V>
<V>"Oi mielu metsän emäntä,</V>
<V>Metsolan metinen muori!</V>
<V>Heitä poies heinäkengät,</V>
<V>kaskivirsusi karista,</V>
<V>riisu riihiryökälehet,</V>
<V>arkipaitasi alenna!</V>
<V>Lyöte lykkyvaattehisin,</V>
<V>antipaitoihin paneite</V>
<V>minun metsipäivinäni,</V>
<V>eränetso-aikoinani!</V>
<V>Ikävä minun tulevi,</V>
<V>ikävä tulettelevi</V>
<V>tätä tyhjänä-oloa,</V>
<V>ajan kaiken annituutta,</V>
<V>kun et anna aioinkana,</V>
<V>harvoinkana hoivauta.</V>
<V>Ikävä ilotoin ilta,</V>
<V>pitkä päivä saalihitoin.</V>
<V>"Metsän ukko halliparta,</V>
<V>havuhattu, naavaturkki!</V>
<V>Pane nyt metsät palttinoihin,</V>
<V>salot verkahan vetäise,</V>
<V>haavat kaikki haljakkoihin,</V>
<V>lepät lempivaattehisin!</V>
<V>Hope'ihin hongat laita,</V>
<V>kuuset kultihin rakenna,</V>
<V>vanhat hongat vaskivöille,</V>
<V>petäjät hopeavöille,</V>
<V>koivut kultakukkasihin,</V>
<V>kannot kultakalkkaroihin!</V>
<V>Pane, kuinp' on muinaiselta,</V>
<V>parempina päivinäsi:</V>
<V>kuuna paistoi kuusen oksat,</V>
<V>päivänä petäjän latvat,</V>
<V>metsä haiskahti me'elle,</V>
<V>simalle salo sininen,</V>
<V>ahovieret viertehelle,</V>
<V>suovieret sulalle voille.</V>
<V>"Metsän tyttö, mielineiti,</V>
<V>Tuulikki, tytär Tapion!</V>
<V>Aja vilja vieremille,</V>
<V>auke'immille ahoille!</V>
<V>Kun lie jäykkä juoksullehen</V>
<V>eli laiska laukallehen,</V>
<V>ota vitsa viiakosta,</V>
<V>koivu korven notkelmosta,</V>
<V>jolla kutkutat kuvetta</V>
<V>sekä kaivat kainaloita!</V>
<V>Anna juosta joutuisasti,</V>
<V>vikevästi viiletellä,</V>
<V>miehen etsivän etehen,</V>
<V>aina käyvän askelille!</V>
<V>"Kun vilja uralle saapi,</V>
<V>tupita uroa myöten!</V>
<V>Pane kaksi kämmentäsi</V>
<V>kahen puolen kaiteheksi,</V>
<V>jottei vilja vieprahtaisi,</V>
<V>tiepuolehen poikeltaisi!</V>
<V>Josp' on vilja vieprahtavi,</V>
<V>tiepuolehen poikeltavi,</V>
<V>tielle korvista kohenna,</V>
<V>saata sarvista uralle!</V>
<V>"Hako on tiellä poikkipuolin:</V>
<V>sepä syrjähän syseä;</V>
<V>puita maalla matkallansa:</V>
<V>ne on katkaise kaheksi!</V>
<V>"Aita vastahan tulevi:</V>
<V>kaa'a aita kallellehen</V>
<V>viieltä vitsasväliltä,</V>
<V>seitsemältä seipähältä!</V>
<V>"Joki joutuvi etehen,</V>
<V>puro tielle poikkipuolin:</V>
<V>silkki sillaksi sivalla,</V>
<V>punaverka portahaksi!</V>
<V>Saata poikki salmistaki,</V>
<V>vetele vesien poikki,</V>
<V>poikki Pohjolan joesta,</V>
<V>yli kosken kuohuloista!</V>
<V>"Tapion talon isäntä,</V>
<V>Tapion talon emäntä,</V>
<V>metsän ukko halliparta,</V>
<V>metsän kultainen kuningas!</V>
<V>Mimerkki, metsän emäntä,</V>
<V>metsän armas antimuori,</V>
<V>siniviitta viian eukko,</V>
<V>punasukka suon emäntä!</V>
<V>Tule jo kullan muuttelohon,</V>
<V>hopean vajehtelohon!</V>
<V>Minun on kullat kuun-ikuiset,</V>
<V>päivän-polviset hopeat,</V>
<V>käeten soasta käymät,</V>
<V>uhotellen tappelosta;</V>
<V>ne kuluvat kukkarossa,</V>
<V>tummentuvat tuhniossa,</V>
<V>kun ei oo kullan muuttajata,</V>
<V>hopean vajehtajata."</V>
<V>Niinp' on lieto Lemminkäinen</V>
<V>viikon hiihteä hivutti,</V>
<V>lauloi virret viian päässä,</V>
<V>kolmet korven kainalossa:</V>
<V>miellytti metsän emännän,</V>
<V>itsenki metsän isännän,</V>
<V>ihastutti immet kaikki,</V>
<V>taivutti Tapion neiet.</V>
<V>Juoksuttivat, jou'uttivat</V>
<V>Hiien hirven kätköstänsä,</V>
<V>takoa Tapion vaaran,</V>
<V>Hiien linnan liepehiltä</V>
<V>miehen etsijän etehen,</V>
<V>sanelijan saataville.</V>
<V>Itse lieto Lemminkäinen</V>
<V>jopa lämsänsä lähetti</V>
<V>Hiien hirven hartioille,</V>
<V>kaulalle kamelivarsan,</V>
<V>jottei potkinut pahasti</V>
<V>selkeä silittäessä.</V>
<V>Siitä lieto Lemminkäinen</V>
<V>itse tuon sanoiksi virkki:</V>
<V>"Salon herra, maan isäntä,</V>
<V>kaunis kankahan eläjä!</V>
<V>Mielikki, metsän emäntä,</V>
<V>metsän armas antimuori!</V>
<V>Tule nyt kullat ottamahan,</V>
<V>hopeat valitsemahan!</V>
<V>Pane maalle palttinasi,</V>
<V>lempiliinasi levitä</V>
<V>alle kullan kuumottavan,</V>
<V>alle huohtavan hopean,</V>
<V>tuon on maahan tippumatta,</V>
<V>rikkoihin rivestymättä!"</V>
<V>Läksi siitä Pohjolahan;</V>
<V>sanoi tuonne tultuansa:</V>
<V>"Jo nyt hiihin Hiien hirven</V>
<V>Hiien peltojen periltä.</V>
<V>Anna, akka, tyttöäsi,</V>
<V>mulle nuorta morsianta!"</V>
<V>Louhi, Pohjolan emäntä,</V>
<V>tuop' on tuohon vastaeli:</V>
<V>"Äsken annan tyttäreni</V>
<V>sekä nuoren morsiamen,</V>
<V>kun sa suistat suuren ruunan,</V>
<V>Hiien ruskean hevosen,</V>
<V>Hiien varsan vaahtileuan</V>
<V>Hiien nurmien periltä."</V>
<V>Silloin lieto Lemminkäinen</V>
<V>otti kultaohjaksensa,</V>
<V>hope'isen marhaminnan;</V>
<V>lähtevi hevon hakuhun,</V>
<V>kuloharjan kuuntelohon</V>
<V>Hiien nurmien periltä.</V>
<V>Astua taputtelevi,</V>
<V>käyä kulleroittelevi</V>
<V>vihannalle vainiolle,</V>
<V>pyhän pellon pientarelle.</V>
<V>Siellä etsivi hevosta,</V>
<V>kulokasta kuuntelevi</V>
<V>suvikunnan suitset vyöllä,</V>
<V>varsan valjahat olalla.</V>
<V>Etsi päivän, etsi toisen,</V>
<V>niin päivänä kolmantena</V>
<V>nousi suurelle mäelle,</V>
<V>kiipesi kiven selälle;</V>
<V>iski silmänsä itähän,</V>
<V>käänti päätä päivän alle:</V>
<V>näki hiekalla hevosen,</V>
<V>kuloharkan kuusikolla;</V>
<V>senpä tukka tulta tuiski,</V>
<V>harja suihkivi savua.</V>
<V>Niin sanovi Lemminkäinen:</V>
<V>"Oi Ukko ylijumala,</V>
<V>Ukko, pilvien pitäjä,</V>
<V>hattarojen hallitsija!</V>
<V>Taivas auoksi avaos,</V>
<V>ilma kaikki ikkunoiksi!</V>
<V>Sa'a rautaiset rakehet,</V>
<V>laske jäiset jäähyttimet</V>
<V>harjalle hyvän hevosen,</V>
<V>Hiien laukin lautasille!"</V>
<V>Tuo Ukko, ylinen luoja,</V>
<V>pilven-päällinen jumala,</V>
<V>ilman riehoiksi revitti,</V>
<V>taivon kannen kahtaloksi;</V>
<V>satoi hyytä, satoi jäätä,</V>
<V>satoi rauaista raetta,</V>
<V>pienemmät hevosen päätä,</V>
<V>päätä ihmisen isommat,</V>
<V>harjalle hyvän hevosen,</V>
<V>Hiien laukin lautasille.</V>
<V>Siitä lieto Lemminkäinen</V>
<V>kävi luota katsomahan,</V>
<V>likeltä tähyämähän.</V>
<V>Itse tuon sanoiksi virkki:</V>
<V>"Hiitolan hyvä hevonen,</V>
<V>vuoren varsa vaahtileuka!</V>
<V>Tuo nyt kultaturpoasi,</V>
<V>pistä päätäsi hopea</V>
<V>kultaisihin koltuskoihin,</V>
<V>hope'isihin helyihin!</V>
<V>En sua pahoin pitäne,</V>
<V>aivan anke'in ajane:</V>
<V>ajan tietä pikkuruisen,</V>
<V>matkoa ani vähäisen,</V>
<V>tuonne Pohjolan tuville,</V>
<V>ankaran anopin luoksi.</V>
<V>Minkä siimalla sivallan</V>
<V>eli vitsalla vetelen,</V>
<V>senpä silkillä sivallan,</V>
<V>veran äärellä vetelen."</V>
<V>Hiien ruskea hevonen,</V>
<V>Hiien varsa vaahtileuka</V>
<V>tunki kultaturpoansa,</V>
<V>pisti päätänsä hopea</V>
<V>kultaisihin koltuskoihin,</V>
<V>hope'isihin helyihin.</V>
<V>Niinpä lieto Lemminkäinen</V>
<V>jopa suisti suuren ruunan,</V>
<V>pisti suitset kullan suuhun,</V>
<V>päitsensä hopean päähän;</V>
<V>hyppäsi hyvän selälle,</V>
<V>Hiien laukin lautasille.</V>
<V>Veti virkkua vitsalla,</V>
<V>paiskasi pajun vesalla.</V>
<V>Ajoi matkoa vähäisen,</V>
<V>tuuritteli tunturia</V>
<V>pohjoispuolelle mäkeä,</V>
<V>lumivaaran kukkuroa:</V>
<V>tuli Pohjolan tuville.</V>
<V>Meni pirttihin pihalta,</V>
<V>sanoi tuonne tultuansa,</V>
<V>Pohjolahan päästyänsä:</V>
<V>"Jopa suistin suuren ruunan,</V>
<V>Hiien varsan valjastelin</V>
<V>vihannalta vainiolta,</V>
<V>pyhän pellon pientarelta,</V>
<V>sekä hiihin Hiien hirven</V>
<V>Hiien peltojen periltä.</V>
<V>Anna jo, akka, tyttöäsi,</V>
<V>mulle nuorta morsianta!"</V>
<V>Louhi, Pohjolan emäntä,</V>
<V>hänpä tuon sanoiksi virkki:</V>
<V>"Äsken annan tyttäreni</V>
<V>sekä nuoren morsiamen,</V>
<V>kun ammut joutsenen joesta,</V>
<V>virrasta vihannan linnun,</V>
<V>Tuonen mustasta joesta,</V>
<V>pyhän virran pyörtehestä</V>
<V>yhellä yrittämällä,</V>
<V>yhen nuolen nostamalta."</V>
<V>Siitä lieto Lemminkäinen,</V>
<V>tuo on kaunis Kaukomieli,</V>
<V>läksi joutsenen joruhun,</V>
<V>pitkäkaulan katselohon</V>
<V>Tuonen mustasta joesta,</V>
<V>Manalan alantehesta.</V>
<V>Astua lykyttelevi,</V>
<V>käyä kälkähyttelevi</V>
<V>tuonne Tuonelan joelle,</V>
<V>pyhän virran pyörtehelle,</V>
<V>jalo jousi olkapäällä,</V>
<V>viini nuolia selässä.</V>
<V>Märkähattu karjanpaimen,</V>
<V>ukko Pohjolan sokea,</V>
<V>tuop' on Tuonelan joella,</V>
<V>pyhän virran pyörtehellä;</V>
<V>katselevi, kääntelevi</V>
<V>tulevaksi Lemminkäistä.</V>
<V>Jo päivänä muutamana</V>
<V>näki lieto Lemminkäisen</V>
<V>saavaksi, läheneväksi</V>
<V>tuonne Tuonelan joelle,</V>
<V>vierehen vihaisen kosken,</V>
<V>pyhän virran pyörtehelle.</V>
<V>Vesikyyn ve'estä nosti,</V>
<V>umpiputken lainehista,</V>
<V>syöksi miehen syämen kautta,</V>
<V>läpi maksan Lemminkäisen,</V>
<V>kautta kainalon vasemman</V>
<V>oikeahan olkapäähän.</V>
<V>Jopa lieto Lemminkäinen</V>
<V>tunsi koskevan kovasti.</V>
<V>Sanan virkkoi, noin nimesi:</V>
<V>"Sen mä tein pahinta työtä,</V>
<V>kun en muistanut kysyä</V>
<V>emoltani, kantajalta,</V>
<V>kaiketi sanaista kaksi,</V>
<V>kovin äijä, kun on kolme,</V>
<V>miten olla, kuin eleä</V>
<V>näinä päivinä pahoina:</V>
<V>en tieä vesun vikoja,</V>
<V>umpiputken ailuhia.</V>
<V>"Oi emoni, kantajani,</V>
<V>vaivan nähnyt vaalijani!</V>
<V>Tietäisitkö, tuntisitko,</V>
<V>miss' on poikasi poloinen,</V>
<V>tokipa rientäen tulisit,</V>
<V>avukseni ennättäisit;</V>
<V>päästäisit pojan poloisen</V>
<V>tältä tieltä kuolemasta,</V>
<V>nuorena nukahtamasta,</V>
<V>verevänä vieremästä."</V>
<V>Siitä Pohjolan sokea</V>
<V>märkähattu karjanpaimen</V>
<V>syöksi lieto Lemminkäisen,</V>
<V>kaotti Kalevan poian</V>
<V>Tuonen mustahan jokehen,</V>
<V>pahimpahan pyörtehesen.</V>
<V>Meni lieto Lemminkäinen,</V>
<V>meni koskessa kolisten,</V>
<V>myötävirrassa vilisten</V>
<V>tuonne Tuonelan tuville.</V>
<V>Tuo verinen Tuonen poika</V>
<V>iski miestä miekallansa,</V>
<V>kavahutti kalvallansa.</V>
<V>Löi on kerran leimahutti</V>
<V>miehen viieksi muruksi,</V>
<V>kaheksaksi kappaleksi;</V>
<V>heitti Tuonelan jokehen,</V>
<V>Manalan alusvesille:</V>
<V>"Viru siinä se ikäsi</V>
<V>jousinesi, nuolinesi!</V>
<V>Ammu joutsenet joelta,</V>
<V>vesilinnut viertehiltä!"</V>
<V>Se oli loppu Lemminkäisen,</V>
<V>kuolo ankaran kosijan</V>
<V>Tuonen mustassa joessa,</V>
<V>Manalan alantehessa.</V>
</TEXT>
</ITEM>
<ITEM nro="kalevala15" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>15</ID>
<TMP>1849</TMP>
</META>
<TEXT>
<CPT>Viidestoista runo</CPT>
<V>Äiti lieto Lemminkäisen</V>
<V>aina koissa arvelevi:</V>
<V>"Minne on saanut Lemminkäinen,</V>
<V>kunne Kaukoni kaonnut,</V>
<V>kun ei kuulu jo tulevan</V>
<V>matkoiltansa maailmassa?"</V>
<V>Ei tieä emo poloinen</V>
<V>eikä kantaja katala,</V>
<V>missä liikkuvi lihansa,</V>
<V>vierevi oma verensä,</V>
<V>kävikö käpymäkeä,</V>
<V>kanervaista kangasmaata,</V>
<V>vai meni meren selällä,</V>
<V>lakkipäillä lainehilla,</V>
<V>vaiko suuressa soassa,</V>
<V>kapinassa kauheassa,</V>
<V>joss' on verta säärivarsi,</V>
<V>polven korkeus punaista.</V>
<V>Kyllikki, korea nainen,</V>
<V>katseleikse, käänteleikse</V>
<V>koissa lieto Lemminkäisen,</V>
<V>Kaukomielen kartanossa.</V>
<V>Katsoi illalla sukoa,</V>
<V>huomenella harjoansa;</V>
<V>niin päivänä muutamana,</V>
<V>huomenna moniahana</V>
<V>jo veri suasta vuoti,</V>
<V>hurme harjasta norahti.</V>
<V>Kyllikki, korea nainen,</V>
<V>sanan virkkoi, noin nimesi:</V>
<V>"Jo nyt on mennyt mies minulta,</V>
<V>kaunis Kaukoni kaonnut</V>
<V>matkoille majattomille,</V>
<V>teille tietämättömille:</V>
<V>veri jo vuotavi suasta,</V>
<V>hurme harjasta noruvi!"</V>
<V>Siitä äiti Lemminkäisen</V>
<V>itse katsovi sukoa;</V>
<V>itse itkulle apeutui:</V>
<V>"Voi, poloisen, päiviäni,</V>
<V>angervoisen, aikojani!</V>
<V>Jo nyt on poikani, poloisen,</V>
<V>jopa, laiton, lapsueni</V>
<V>saanut päiville pahoille!</V>
<V>Tuho on poikoa pätöistä,</V>
<V>hukka lieto Lemminkäistä:</V>
<V>jo suka verin valuvi,</V>
<V>harja hurmehin noruvi!"</V>
<V>Kourin helmansa kokosi,</V>
<V>käsivarsin vaattehensa.</V>
<V>Pian juoksi matkan pitkän,</V>
<V>sekä juoksi jotta joutui:</V>
<V>mäet mätkyi mennessänsä,</V>
<V>norot nousi, vaarat vaipui,</V>
<V>ylähäiset maat aleni,</V>
<V>alahaiset maat yleni.</V>
<V>Tuli Pohjolan tuville.</V>
<V>Kysytteli poikoansa,</V>
<V>kysytteli, lausutteli:</V>
<V>"Oi sie Pohjolan emäntä!</V>
<V>Kunne saatoit Lemminkäisen,</V>
<V>minne poikani menetit?"</V>
<V>Louhi, Pohjolan emäntä,</V>
<V>tuop' on tuohon vastaeli:</V>
<V>"Enpä tieä poikoasi,</V>
<V>kunne kulki ja katosi.</V>
<V>Istutin oron rekehen,</V>
<V>korjahan kovan tulisen;</V>
<V>oisko uhkuhun uponnut,</V>
<V>meren jäälle jähmettynyt</V>
<V>vai saanut sutosen suuhun,</V>
<V>karhun kauhean kitahan?"</V>
<V>Sanoi äiti Lemminkäisen:</V>
<V>"Jo vainen valehtelitki!</V>
<V>Susi ei syö minun sukua,</V>
<V>karhu ei kaa'a Lemminkäistä:</V>
<V>sormin sortavi sutoset,</V>
<V>käsin karhut kaatelevi.</V>
<V>Kunp' on et sanone tuota,</V>
<V>kunne saatoit Lemminkäisen,</V>
<V>rikon uksen uuen riihen,</V>
<V>taitan sampuen sarahat."</V>
<V>Sanoi Pohjolan emäntä:</V>
<V>"Syötin miehen syöneheksi,</V>
<V>juotin miehen juoneheksi,</V>
<V>apatin alanenäksi;</V>
<V>istutin venon perähän,</V>
<V>laitoin kosket laskemahan.</V>
<V>Enkä tuota tunnekana,</V>
<V>kunne sai katala raukka,</V>
<V>koskihinko kuohuvihin,</V>
<V>virtoihin vipajavihin."</V>
<V>Sanoi äiti Lemminkäisen:</V>
<V>"Jo vainen valehtelitki!</V>
<V>Sano tarkkoja tosia,</V>
<V>valehia viimeisiä,</V>
<V>kunne saatoit Lemminkäisen,</V>
<V>kaotit kalevalaisen,</V>
<V>taikka surmasi tulevi,</V>
<V>kuolemasi kohtoavi!"</V>
<V>Sanoi Pohjolan emäntä:</V>
<V>"Jospa jo sanon toenki:</V>
<V>panin hirvet hiihtämähän,</V>
<V>jalopeurat jaksamahan,</V>
<V>ruunat suuret suistamahan,</V>
<V>varsat valjastuttamahan;</V>
<V>laitoin joutsenen hakuhun,</V>
<V>pyhän linnun pyyäntähän.</V>
<V>Nyt en tuota tunnekana,</V>
<V>mi on tullunna tuhoksi,</V>
<V>esteheksi ennättännä,</V>
<V>kun ei kuulu jo tulevan</V>
<V>morsianta pyytämähän,</V>
<V>tyttöä anelemahan."</V>
<V>Emo etsi eksynyttä,</V>
<V>kaonnutta kaipoavi.</V>
<V>Juoksi suuret suot sutena,</V>
<V>kulki korvet kontiona,</V>
<V>ve'et saukkona samosi,</V>
<V>maat käveli mauriaisna,</V>
<V>neuliaisna niemen reunat,</V>
<V>jäniksenä järven rannat.</V>
<V>Kivet syrjähän sytäsi,</V>
<V>kannot käänti kallellehen,</V>
<V>risut siirti tien sivuhun,</V>
<V>haot potki portahiksi.</V>
<V>Viikon etsi eksynyttä,</V>
<V>viikon etsi, eipä löyä.</V>
<V>Kysyi puilta poikoansa,</V>
<V>kaipasi kaonnuttansa.</V>
<V>Puu puheli, honka huokui,</V>
<V>tammi taiten vastaeli:</V>
<V>"On huolta itsestäniki</V>
<V>huolimatta poiastasi,</V>
<V>kun olen koville luotu,</V>
<V>pantu päiville pahoille:</V>
<V>pinopuiksi pilkkumahan,</V>
<V>haloiksi hakattamahan,</V>
<V>riutumahan riihipuiksi,</V>
<V>kaskipuiksi kaatumahan."</V>
<V>Viikon etsi eksynyttä,</V>
<V>viikon etsi eikä löyä.</V>
<V>Tiehyt vastahan tulevi;</V>
<V>niin tielle kumarteleikse:</V>
<V>"Oi tiehyt, Jumalan luoma!</V>
<V>Etkö nähnyt poikoani,</V>
<V>kullaista omenatani,</V>
<V>hope'ista sauvoani?"</V>
<V>Tiehyt taiten vastaeli</V>
<V>sekä lausui ja pakisi:</V>
<V>"On huolta itsestäniki</V>
<V>huolimatta poiastasi,</V>
<V>kun olen koville luotu,</V>
<V>pantu päiville pahoille:</V>
<V>joka koiran juostavaksi,</V>
<V>ratsahan ajeltavaksi,</V>
<V>kovan kengän käytäväksi,</V>
<V>kannan karskuteltavaksi."</V>
<V>Viikon etsi eksynyttä,</V>
<V>viikon etsi, eipä löyä.</V>
<V>Kuuhut vastahan tulevi;</V>
<V>niin kuulle kumarteleikse:</V>
<V>"Kuu kulta, Jumalan luoma!</V>
<V>Etkö nähnyt poikoani,</V>
<V>kullaista omenatani,</V>
<V>hope'ista sauvoani?"</V>
<V>Tuo kuuhut, Jumalan luoma,</V>
<V>taiten kyllä vastaeli:</V>
<V>"On huolta itsestäniki</V>
<V>huolimatta poiastasi,</V>
<V>kun olen koville luotu,</V>
<V>pantu päiville pahoille:</V>
<V>yksin öitä kulkemahan,</V>
<V>pakkasella paistamahan,</V>
<V>talvet tarkoin valvomahan,</V>
<V>kesäksi katoamahan."</V>
<V>Viikon etsi eksynyttä,</V>
<V>viikon etsi eikä löyä.</V>
<V>Päivyt vastahan tulevi;</V>
<V>päivälle kumarteleikse:</V>
<V>"Oi päivyt, Jumalan luoma!</V>
<V>Etkö nähnyt poikoani,</V>
<V>kullaista omenatani,</V>
<V>hope'ista sauvoani?"</V>
<V>Jopa päivyt jonki tiesi,</V>
<V>arvaeli aurinkoinen:</V>
<V>"Jo on poikasi, poloisen,</V>
<V>kaotettu, kuoletettu</V>
<V>Tuonen mustahan jokehen,</V>
<V>Manalan ikivetehen:</V>
<V>mennyt koskia kolisten,</V>
<V>myötävirtoja vilisten</V>
<V>tuonne Tuonelan perille,</V>
<V>Manalan alantehille."</V>
<V>Siitä äiti Lemminkäisen</V>
<V>itse itkulle hyräytyi.</V>
<V>Meni seppojen pajahan:</V>
<V>"Oi sie seppo Ilmarinen!</V>
<V>Taoit ennen, taoit eilen,</V>
<V>taopa tänäki päänä!</V>
<V>Varta vaskinen harava,</V>
<V>piitä piihin rautaisihin;</V>
<V>piit tao satoa syltä,</V>
<V>varsi viittä valmistellos!"</V>
<V>Se on seppo Ilmarinen,</V>
<V>takoja iän-ikuinen,</V>
<V>vartti vaskisen haravan,</V>
<V>piitti piillä rautaisilla;</V>
<V>piit takoi satoa syltä,</V>
<V>varren viittä valmisteli.</V>
<V>Itse äiti Lemminkäisen</V>
<V>saapi rautaisen haravan,</V>
<V>lenti Tuonelan joelle.</V>
<V>Päiveä rukoelevi:</V>
<V>"Oi päivyt, Jumalan luoma,</V>
<V>luoma Luojan valkeamme!</V>
<V>Paista hetki heltehesti,</V>
<V>toinen himmesti hiosta,</V>
<V>kolmansi koko terältä:</V>
<V>nukuttele nuiva kansa,</V>
<V>väsytä väki Manalan,</V>
<V>Tuonen valta vaivuttele!"</V>
<V>Tuo päivyt, Jumalan luoma,</V>
<V>luoma Luojan aurinkoinen,</V>
<V>lenti koivun konkelolle,</V>
<V>lepän lengolle lehahti.</V>
<V>Paistoi hetken heltehesti,</V>
<V>toisen himmesti hiosti,</V>
<V>kolmannen koko terältä:</V>
<V>nukutteli nuivan joukon,</V>
<V>väsytti väen Manalan,</V>
<V>nuoret miehet miekoillehen,</V>
<V>vanhat vasten sauvojansa,</V>
<V>keski-iän keihä'ille.</V>
<V>Siitä lenti lepsahutti</V>
<V>päälle taivahan tasaisen</V>
<V>entisellensä sijalle,</V>
<V>majallensa muinaiselle.</V>
<V>Siitä äiti Lemminkäisen</V>
<V>otti rautaisen haravan;</V>
<V>haravoipi poikoansa</V>
<V>koskesta kohisevasta,</V>
<V>virrasta vilisevästä.</V>
<V>Haravoipi eikä löyä.</V>
<V>Siitä siirtihen alemma:</V>
<V>meni myötänsä merehen,</V>
<V>sukkarihmasta sulahan,</V>
<V>vyötäröistä veen sisähän.</V>
<V>Haravoipi poikoansa</V>
<V>pitkin Tuonelan jokea,</V>
<V>vetelevi vastavirran.</V>
<V>Veti kerran, tuosta toisen:</V>
<V>saapi paian poikoansa,</V>
<V>paian mieliksi pahoiksi;</V>
<V>veti vielä kerran toisen:</V>
<V>sai sukat, hatun tapasi,</V>
<V>sukat suureksi suruksi,</V>
<V>hatun mieliharmiksensa.</V>
<V>Astui siitäkin alemma,</V>
<V>Manalan alantehelle.</V>
<V>Veti kerran pitkin vettä,</V>
<V>kerran toisen poikki vettä,</V>
<V>kolmannen vitahan vettä.</V>
<V>Kerrallapa kolmannella</V>
<V>elotukku sai etehen</V>
<V>haravahan rautaisehen.</V>
<V>Elotukku ei se ollut:</V>
<V>olipa lieto Lemminkäinen,</V>
<V>itse kaunis Kaukomieli,</V>
<V>puuttunut haravan piihin</V>
<V>sormesta nimettömästä,</V>
<V>vasemmasta varpahasta.</V>
<V>Nousi lieto Lemminkäinen,</V>
<V>kohosi Kalevan poika</V>
<V>haravassa vaskisessa</V>
<V>päälle selvien vesien;</V>
<V>vaan oli pikkuista vajalla:</V>
<V>yhtä kättä, puolta päätä,</V>
<V>paljo muita muskuloita,</V>
<V>siihen henkeä lisäksi.</V>
<V>Emo tuossa arvelevi,</V>
<V>itse itkien sanovi:</V>
<V>"Vieläkö tästä mies tulisi,</V>
<V>uros uusi toimeaisi?"</V>
<V>Päätyi korppi kuulemahan.</V>
<V>Tuop' on tuohon vastoavi:</V>
<V>"Ei ole miestä mennehessä</V>
<V>eikä tuiki tullehessa:</V>
<V>jo silt' on siika silmät syönyt,</V>
<V>hauki hartiat halaisnut.</V>
<V>Sie päästä merehen miestä,</V>
<V>työnnä Tuonelan jokehen!</V>
<V>Ehkä turskaksi tulisi,</V>
<V>valahaksi vahvistuisi."</V>
<V>Tuop' on äiti Lemminkäisen</V>
<V>eipä työnnä poikoansa.</V>
<V>Vetelevi vielä kerran</V>
<V>haravalla vaskisella</V>
<V>pitkin Tuonelan jokea,</V>
<V>sekä pitkin jotta poikki:</V>
<V>saapi kättä, saapi päätä,</V>
<V>saapi puolen selkäluuta,</V>
<V>toisen puolen kylkiluuta,</V>
<V>monta muuta muskulata.</V>
<V>Niistä poikoa rakenti,</V>
<V>laati lieto Lemminkäistä.</V>
<V>Liitteli lihat lihoihin,</V>
<V>luut on luihin luikahutti,</V>
<V>jäsenet jäsenihinsä,</V>
<V>suonet suonten sortumihin.</V>
<V>Itse suonia siteli,</V>
<V>päitä suonten solmieli,</V>
<V>suonilankoa lukevi</V>
<V>sanoen sanalla tuolla:</V>
<V>"Sorea on suonten vaimo</V>
<V>Suonetar, sorea vaimo,</V>
<V>soma suonten kehreäjä</V>
<V>sorealla kehrinpuulla,</V>
<V>vaskisella värttinällä,</V>
<V>rautaisella rattahalla!</V>
<V>Tule tänne tarvittaissa,</V>
<V>käy tänne kutsuttaessa,</V>
<V>suonisykkyrä sylissä,</V>
<V>kalvokääri kainalossa</V>
<V>suonia sitelemähän,</V>
<V>päitä suonten solmimahan</V>
<V>haavoissa halennehissa,</V>
<V>rei'issä revennehissä!</V>
<V>"Kun ei tuosta kyllin liene,</V>
<V>onp' on impi ilman päällä</V>
<V>venehellä vaskisella,</V>
<V>purrella punaperällä.</V>
<V>Tule, impi, ilman päältä,</V>
<V>neiti, taivahan navalta!</V>
<V>Soua suonista venettä,</V>
<V>jäsenistä järkyttele,</V>
<V>soua luun lomia myöten,</V>
<V>jäsenten rakoja myöten!</V>
<V>"Sijallensa suonet laita,</V>
<V>asemellensa aseta:</V>
<V>suutatusten suuret suonet,</V>
<V>valtasuonet vastatusten,</V>
<V>limitysten liutasuonet,</V>
<V>pienet suonet pääksytysten!</V>
<V>"Siit' ota utuinen neula,</V>
<V>sulkkuniitti neulan päässä!</V>
<V>Ompele utuisin neuloin,</V>
<V>tinaneuloin tikkaele,</V>
<V>päitä suonten solmiele,</V>
<V>silkkinauhoilla sitele!</V>
<V>"Kun ei tuosta kyllä liene</V>
<V>itse ilmoinen jumala,</V>
<V>valjastele varsojasi,</V>
<V>rakentele ratsujasi!</V>
<V>Aja kirjakorjinesi</V>
<V>läpi luun, läpi jäsenen,</V>
<V>läpi liikkumalihojen,</V>
<V>läpi suonten soljuvaisten!</V>
<V>Liitä luu lihoa myöten,</V>
<V>suoni suonen päätä myöten,</V>
<V>luo hopea luun lomahan,</V>
<V>kulta suonen sortumahan!</V>
<V>"Mist' on kalvo katkennunna,</V>
<V>siihen kalvo kasvattele,</V>
<V>mistä suonta sortununna,</V>
<V>siihen suonta solmiele,</V>
<V>kusta verta veihlähtännä,</V>
<V>siihen verta vierettele;</V>
<V>kusta luu luhoksi mennyt,</V>
<V>siihen luuta luikahuta,</V>
<V>kusta liikkunna lihoa,</V>
<V>siihen liittele lihoa,</V>
<V>sijallensa siunaele,</V>
<V>asemellensa aseta:</V>
<V>luu luuhun, liha liha'an,</V>
<V>jäsenet jäsenihinsä!"</V>
<V>Sillä äiti Lemminkäisen</V>
<V>loi miehen, uron sukesi</V>
<V>entisillehen eloille,</V>
<V>muinaisille muo'oillensa.</V>
<V>Sai suonet lukeneheksi,</V>
<V>päät suonten si'elleheksi,</V>
<V>ei miestä sanalliseksi,</V>
<V>lasta lausehelliseksi.</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Mistä nyt voie saatanehe,</V>
<V>simatilkka tuotanehe,</V>
<V>jolla voian voipunutta,</V>
<V>pahoin-tullutta parannan,</V>
<V>jotta mies sanoille saisi,</V>
<V>vierähtäisi virsillehen?</V>
<V>"Mehiläinen, meiän lintu,</V>
<V>metsän kukkien kuningas!</V>
<V>Lähe nyt mettä noutamahan,</V>
<V>simoa tavottamahan</V>
<V>mieluisasta Metsolasta,</V>
<V>tarkasta Tapiolasta,</V>
<V>monen kukkasen kuvusta,</V>
<V>monen heinän helpehestä</V>
<V>kipehille voitehiksi,</V>
<V>pahoille parantehiksi!"</V>
<V>Mehiläinen, liukas lintu,</V>
<V>jopa lenti löyhäytti</V>
<V>mieluisahan Metsolahan,</V>
<V>tarkkahan Tapiolahan.</V>
<V>Nokki kukkia keolta,</V>
<V>keitti mettä kielellänsä</V>
<V>kuuen kukkasen nenästä,</V>
<V>sa'an heinän helpehestä.</V>
<V>Niin tulla tuhuttelevi,</V>
<V>käyä käärämöittelevi,</V>
<V>kaikki siipensä simassa,</V>
<V>sulkansa sulassa meessä.</V>
<V>Itse äiti Lemminkäisen</V>
<V>otti noita voitehia,</V>
<V>niillä voiti voipunutta,</V>
<V>pahoin-tullutta paranti:</V>
<V>ei tullut apua noista,</V>
<V>saanut miehelle sanoja.</V>
<V>Siitä tuon sanoiksi virkki:</V>
<V>"Mehiläinen, lintuseni!</V>
<V>Lennä tuonne toisialle,</V>
<V>ylitse meren yheksän</V>
<V>saarehen selällisehen,</V>
<V>metisehen manterehen,</V>
<V>Tuurin uutehen tupahan,</V>
<V>Palvoisen laettomahan!</V>
<V>Siell' on mettä mieluhista,</V>
<V>siellä voietta hyveä,</V>
<V>joka suonihin sopivi,</V>
<V>jäsenihin kelpoavi.</V>
<V>Tuop' on niitä voitehia,</V>
<V>kanna niitä katsehia</V>
<V>vian päälle pannakseni,</V>
<V>vammoille valellakseni!"</V>
<V>Mehiläinen, mies kepeä,</V>
<V>taasen lenti liihytteli</V>
<V>ylitse meren yheksän,</V>
<V>meri-puolen kymmenettä.</V>
<V>Lenti päivän, lenti toisen,</V>
<V>lenti kohta kolmannenki,</V>
<V>ruokosella istumatta,</V>
<V>lehellä levähtämättä,</V>
<V>saarehen selällisehen,</V>
<V>metisehen manterehen,</V>
<V>korvalle tulisen kosken,</V>
<V>pyhän virran pyörtehelle.</V>
<V>Siellä mettä keitettihin,</V>
<V>rasvoja rakennettihin,</V>
<V>pikkuisissa pottiloissa,</V>
<V>kaunoisissa kattiloissa,</V>
<V>peukalon mahuttavissa,</V>
<V>sormenpään sovittavissa.</V>
<V>Mehiläinen, mies kepeä,</V>
<V>saip' on niitä voitehia.</V>
<V>Vähän aikoa kuluvi,</V>
<V>pikkuisen pirahtelevi:</V>
<V>jo tulla turahtelevi,</V>
<V>saa'a saaveroittelevi,</V>
<V>kuusi kuppia sylissä,</V>
<V>seitsemän selän takana,</V>
<V>ne on täynnä voitehia,</V>
<V>täynnä rasvoja hyviä.</V>
<V>Itse äiti Lemminkäisen</V>
<V>voiti noilla voitehilla,</V>
<V>yheksillä voitehilla,</V>
<V>kaheksilla katsehilla:</V>
<V>ei vielä apua saanut,</V>
<V>tok' ei tuostana tavannut.</V>
<V>Niin sanoi sanalla tuolla,</V>
<V>lausui tuolla lausehella:</V>
<V>"Mehiläinen, ilman lintu!</V>
<V>Lennä tuonne kolmas kerta</V>
<V>ylähäksi taivosehen,</V>
<V>päälle taivosen yheksän!</V>
<V>Siell' on viljalta simoa,</V>
<V>siellä mettä mielin määrin,</V>
<V>joilla ennen Luoja loitsi,</V>
<V>puheli puhas Jumala,</V>
<V>voiti Luoja lapsiansa</V>
<V>pahan vallan vammaksissa.</V>
<V>Kasta siipesi simassa,</V>
<V>sulkasi sulassa meessä,</V>
<V>tuo simoa siivessäsi,</V>
<V>kanna mettä kaapussasi</V>
<V>kipehille voitehiksi,</V>
<V>vammoille valantehiksi!"</V>
<V>Mehiläinen, mielilintu,</V>
<V>hänpä tuon sanoiksi saatti:</V>
<V>"Mitenkä mä sinne pääsen,</V>
<V>minä mies vähäväkinen!"</V>
<V>"Hyvä on sinne päästäksesi,</V>
<V>kaunis kaapsahellaksesi:</V>
<V>yli kuun, alatse päivän,</V>
<V>toivon tähtien välitse.</V>
<V>Lennät päivän löyhyttelet</V>
<V>kuutamoisen kulmaluille,</V>
<V>siitä toisen siuottelet</V>
<V>otavaisen olkapäille,</V>
<V>kolmannen kohotteleihet</V>
<V>seitsentähtisen selälle;</V>
<V>siit' on matkoa palanen,</V>
<V>pikkarainen piiramata</V>
<V>perille pyhän Jumalan,</V>
<V>asunnoille autuahan."</V>
<V>Mehiläinen maasta nousi,</V>
<V>simasiipi mättähältä;</V>
<V>jopa lenti löyhytteli,</V>
<V>pienin siivin siuotteli.</V>
<V>Lenti kuun keheä myöten,</V>
<V>päivän päärmettä samosi,</V>
<V>otavaisten olkapäitse,</V>
<V>seitsentähtyen selitse:</V>
<V>lenti Luojan kellarihin,</V>
<V>kamarihin kaikkivallan.</V>
<V>Siellä voietta tehä'än,</V>
<V>rasvoja rakennetahan</V>
<V>hope'isissa paoissa,</V>
<V>kultaisissa kattiloissa:</V>
<V>mettä kiehui keskimaissa,</V>
<V>laioilla suloa voita,</V>
<V>simoa suvinenässä,</V>
<V>päässä pohja rasvasia.</V>
<V>Mehiläinen, ilman lintu,</V>
<V>sai siitä simoja kyllin,</V>
<V>metosia mielin määrin.</V>
<V>Oli aikoa vähäinen:</V>
<V>jo tulla tuhuttelevi,</V>
<V>saa'a käärähyttelevi</V>
<V>sata sarvea sylissä,</V>
<V>tuhat muuta muhkurata;</V>
<V>missä mettä, kussa vettä,</V>
<V>kussa voietta parasta.</V>
<V>Siitä äiti Lemminkäisen</V>
<V>otti suuhunsa omahan,</V>
<V>noita koitti kielellänsä,</V>
<V>hyvin maistoi mielellänsä:</V>
<V>"Nämät on niitä voitehia,</V>
<V>kaikkivallan katsehia,</V>
<V>joillapa Jumala voiti,</V>
<V>Luoja vammoja valeli."</V>
<V>Siitä voiti voipunutta,</V>
<V>pahoin-tullutta paranti.</V>
<V>Voiti luun lomia myöten,</V>
<V>jäsenten rakoja myöten,</V>
<V>voiti alta, voiti päältä,</V>
<V>kerran keskeä sivalti.</V>
<V>Siitä tuon sanoiksi virkki,</V>
<V>itse lausui ja pakisi:</V>
<V>"Nouse pois makoamasta,</V>
<V>ylene uneksimasta</V>
<V>näiltä paikoilta pahoilta,</V>
<V>kovan onnen vuotehelta!"</V>
<V>Nousi mies makoamasta,</V>
<V>heräsi uneksimasta.</V>
<V>Jop' on saattavi sanoa,</V>
<V>itse kielin kertoella:</V>
<V>"Viikon, utra, uinaelin,</V>
<V>kauan, malkio, makasin!</V>
<V>Makasin unen makean,</V>
<V>sikeäisen siuvattelin."</V>
<V>Sanoi äiti Lemminkäisen,</V>
<V>itse lausui ja pakisi:</V>
<V>"Oisit maannut kauemminki,</V>
<V>vielä viikomman venynyt</V>
<V>ilman äitittä pahatta,</V>
<V>katalatta kantajatta.</V>
<V>"Sano nyt, poikani poloinen,</V>
<V>kerro korvin kuullakseni:</V>
<V>mi sinun Manalle saattoi,</V>
<V>työnti Tuonelan jokehen?"</V>
<V>Sanoi lieto Lemminkäinen,</V>
<V>vastaeli äitillensä:</V>
<V>"Märkähattu karjanpaimen,</V>
<V>Untamolan umpisilmä,</V>
<V>se minun Manalle saattoi,</V>
<V>työnti Tuonelan jokehen.</V>
<V>Vesikyyn ve'estä nosti,</V>
<V>lapokyyn on lainehesta</V>
<V>vasten vaivaista minua;</V>
<V>enkä tuota tiennytkänä,</V>
<V>en tiennyt vesun vihoa,</V>
<V>umpiputken ailuhia."</V>
<V>Sanoi äiti Lemminkäisen:</V>
<V>"Voipa miestä mieletöintä!</V>
<V>Kehuit noiat noituvasi,</V>
<V>lappalaiset laulavasi:</V>
<V>et tieä vesun vihoa,</V>
<V>umpiputken ailuhia!</V>
<V>Veestä on vesusen synty,</V>
<V>umpiputken lainehista,</V>
<V>allin aivoista hyvistä,</V>
<V>meripääskyn pään sisästä.</V>
<V>Sylki Syöjätär vesille,</V>
<V>laski laatan lainehille;</V>
<V>vesi sen pitkäksi venytti,</V>
<V>päivä paistoi pehmeäksi.</V>
<V>Siitä tuuli tuuitteli,</V>
<V>ve'en henki heilutteli,</V>
<V>aallot rannalle ajeli,</V>
<V>tyrsky maalle tyyräeli."</V>
<V>Siitä äiti Lemminkäisen</V>
<V>tuuitteli tuttuansa</V>
<V>entisillehen eville,</V>
<V>muinaisille muo'oillensa,</V>
<V>pikkuista paremmaksiki,</V>
<V>ehommaksi entistänsä.</V>
<V>Kysyi siitä poialtansa,</V>
<V>jos oli mitä vajoa.</V>
<V>Sanoi lieto Lemminkäinen:</V>
<V>"Viel' olen äijeä vajoa:</V>
<V>tuollapa syämykseni,</V>
<V>tuolla tuntoni makaapi</V>
<V>noissa Pohjan neitosissa,</V>
<V>kaunoisissa kassapäissä.</V>
<V>Homekorva Pohjan eukko</V>
<V>eip' on anna tyttöänsä</V>
<V>ilman allin ampumatta,</V>
<V>joutsenen osoamatta</V>
<V>tuosta Tuonelan joesta,</V>
<V>pyhän virran pyörtehestä."</V>
<V>Sanoi äiti Lemminkäisen,</V>
<V>itse lausui ja pakisi:</V>
<V>"Heitä herjät joutsenesi,</V>
<V>anna allien asua</V>
<V>Tuonen mustassa joessa,</V>
<V>palavissa pyörtehissä!</V>
<V>Sie lähe kotiperille</V>
<V>kanssa äitisi katalan!</V>
<V>Vielä kiitä onneasi,</V>
<V>julkista Jumalatasi,</V>
<V>kun antoi avun totisen,</V>
<V>vielä henkihin herätti</V>
<V>Tuonen tieltä tiettävältä,</V>
<V>Manalan majan periltä!</V>
<V>En minä mitänä voisi,</V>
<V>en mitänä itsestäni,</V>
<V>ilman armotta Jumalan,</V>
<V>toimetta totisen Luojan."</V>
<V>Siitä lieto Lemminkäinen</V>
<V>jo kohta kotia läksi</V>
<V>kanssa armahan emonsa,</V>
<V>kera valtavanhempansa.</V>
<V>Sinne nyt Kaukoni kaotan,</V>
<V>heitän lieto Lemminkäisen</V>
<V>virrestäni viikommaksi.</V>
<V>Väännän virteni välehen,</V>
<V>lasken laulun toisa'alle,</V>
<V>työnnän uuelle uralle.</V>
</TEXT>
</ITEM>
<ITEM nro="kalevala16" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>16</ID>
<TMP>1849</TMP>
</META>
<TEXT>
<CPT>Kuudestoista runo</CPT>
<V>Vaka vanha Väinämöinen,</V>
<V>tietäjä iän-ikuinen,</V>
<V>oli veistävä venoista,</V>
<V>uutta purtta puuhoava</V>
<V>nenässä utuisen niemen,</V>
<V>päässä saaren terhenisen.</V>
<V>Puita puuttui purren seppä,</V>
<V>lautoja venon tekijä.</V>
<V>Kenpä puuta etsimähän,</V>
<V>tammea tavoittamahan</V>
<V>Väinämöiselle venoksi,</V>
<V>laulajalle pohjapuuksi?</V>
<V>Pellervoinen, pellon poika,</V>
<V>Sampsa poika pikkarainen,</V>
<V>sep' on puuta etsimähän,</V>
<V>tammea tavoittamahan</V>
<V>Väinämöiselle venoksi,</V>
<V>laulajalle pohjapuuksi!</V>
<V>Käypi tietä, astelevi</V>
<V>koillisille maailmoille.</V>
<V>Meni mäen, menevi toisen,</V>
<V>kulki kohta kolmannenki,</V>
<V>kirves kultainen olalla,</V>
<V>vaskivarsi kirvehessä.</V>
<V>Yhtyi haapa vastahansa,</V>
<V>sylen kolmen korkeuinen.</V>
<V>Tahtoi haapoa tavata,</V>
<V>puia puuta kirvehellä.</V>
<V>Haapa haastaen sanovi,</V>
<V>itse kielin kerkiävi:</V>
<V>"Mitä, mies, tahot minusta,</V>
<V>kuta kuitenki hala'at?"</V>
<V>Sampsa poika Pellervoinen,</V>
<V>hänpä tuon sanoiksi virkki:</V>
<V>"Tuotapa tahon sinusta,</V>
<V>tuota etsin ja hala'an:</V>
<V>Väinämöiselle venettä,</V>
<V>laulajalle purren puuta."</V>
<V>Haapa haastoi kummemmasti,</V>
<V>sataoksainen osasi:</V>
<V>"Vuotava veno minusta</V>
<V>ja pursi putoavainen!</V>
<V>Minä olen ontelo tyveltä:</V>
<V>kolmasti tänä kesänä</V>
<V>toukka söi syämyeni,</V>
<V>mato juureni makasi."</V>
<V>Sampsa poika Pellervoinen</V>
<V>siitä eistyvi etemmä;</V>
<V>astua ajattelevi</V>
<V>maailmoille pohjaisille.</V>
<V>Tuli honka vastahansa,</V>
<V>sylen kuuen korkeuinen.</V>
<V>Iski puuta kirvehellä,</V>
<V>kolahutti kuokallansa,</V>
<V>kysytteli, lausutteli:</V>
<V>"Oisiko sinusta, honka,</V>
<V>Väinämöiselle venoksi,</V>
<V>laulajalle laivapuuksi?"</V>
<V>Honka vastata hotaisi,</V>
<V>itse äänehen ärähti:</V>
<V>"Ei minusta purtta tulle,</V>
<V>kuuen kaaren kantajata!</V>
<V>Mie olen honka huolainniekka;</V>
<V>kolmasti tänä kesänä</V>
<V>korppi koikkui latvallani,</V>
<V>varis vaakkui oksillani."</V>
<V>Sampsa poika Pellervoinen</V>
<V>aina eistyvi etemmä;</V>
<V>astua ajattelevi</V>
<V>suvisille maailmoille.</V>
<V>Tuli tammi vastahansa,</V>
<V>ympäri yheksän syltä.</V>
<V>Kysytteli, lausutteli:</V>
<V>"Tulisko sinusta, tammi,</V>
<V>emeä erävenehen,</V>
<V>sotapurren pohjapuuta?"</V>
<V>Tammi taiten vastaeli,</V>
<V>osaeli puu omena:</V>
<V>"On vainen minussa puuta</V>
<V>emäksi yhen venosen,</V>
<V>enk' ole hoikka huolainniekka</V>
<V>enkä ontelo sisältä.</V>
<V>Kolmasti tänä kesänä,</V>
<V>tänä suurena suvena</V>
<V>päivyt kierti keskipuuta,</V>
<V>kuuhut latvalla kumotti,</V>
<V>käet kukkui oksillani,</V>
<V>linnut lehvillä lepäsi."</V>
<V>Sampsa poika Pellervoinen</V>
<V>otti kirvehen olalta,</V>
<V>iski puuta kirvehellä,</V>
<V>tammea tasaterällä;</V>
<V>pian taisi tammen kaata,</V>
<V>puun sorean sorrutella.</V>
<V>Ensin laski latvan poikki,</V>
<V>tyven tyynni halkaisevi.</V>
<V>Veisti siitä pohjapuita,</V>
<V>lautoja epälukuisin</V>
<V>laulajalle laivaksiksi,</V>
<V>Väinämöiselle venoksi.</V>
<V>Siitä vanha Väinämöinen,</V>
<V>tietäjä iän-ikuinen,</V>
<V>teki tieolla venettä,</V>
<V>laati purtta laulamalla</V>
<V>yhen tammen taittumista,</V>
<V>puun murskan murenemista.</V>
<V>Lauloi virren: pohjan puutti,</V>
<V>lauloi toisen: liitti laian;</V>
<V>lauloi kohta kolmannenki</V>
<V>hankoja hakatessansa,</V>
<V>päitä kaaren päätellessä,</V>
<V>liitellessänsä limiä.</V>
<V>Kaaritettua venosen,</V>
<V>liitettyä laian liitot</V>
<V>uupui kolmea sanoa</V>
<V>panemilla parraspuien,</V>
<V>kokkien kohentimilla,</V>
<V>peräpään on päättimillä.</V>
<V>Vaka vanha Väinämöinen,</V>
<V>tietäjä iän-ikuinen,</V>
<V>sanan virkkoi, noin nimesi:</V>
<V>"Voi poloinen, päiviäni!</V>
<V>Ei saanut veno vesille,</V>
<V>uusi laiva lainehille!"</V>
<V>Arvelee, ajattelevi,</V>
<V>mistäpä sanoja saisi,</V>
<V>loisi lempiluottehia;</V>
<V>pääskyjenkö päälaelta,</V>
<V>joutsenkarjan juonen päästä,</V>
<V>hanhilauman hartioilta?</V>
<V>Läksi saamahan sanoja.</V>
<V>Tuhoi joukon joutsenia,</V>
<V>harkun hanhia hävitti,</V>
<V>päättömästi pääskysiä:</V>
<V>ei saanut sanoakana,</V>
<V>ei sanoa eikä puolta.</V>
<V>Arvelee, ajattelevi:</V>
<V>"Tuoll' oisi sata sanoa</V>
<V>kesäpeuran kielen alla,</V>
<V>suussa valkean oravan."</V>
<V>Läksi saamahan sanoja,</V>
<V>ongelmoita ottamahan.</V>
<V>Pellon peuroja levitti,</V>
<V>oravia suuren orren:</V>
<V>sai siitä sanoja paljo,</V>
<V>ne kaikki avuttomia.</V>
<V>Arvelee, ajattelevi:</V>
<V>"Tuolta saan sa'an sanoja,</V>
<V>tuolta Tuonelan ko'ista,</V>
<V>Manalan ikimajasta."</V>
<V>Läksi Tuonelta sanoja,</V>
<V>Manalalta mahtiloita.</V>
<V>Astua taputtelevi;</V>
<V>kävi viikon vitsikkoa,</V>
<V>viikon toisen tuomikkoa,</V>
<V>kolmannen katajikkoa:</V>
<V>jo näkyi Manalan saari,</V>
<V>Tuonen kumpu kuumottavi.</V>
<V>Vaka vanha Väinämöinen</V>
<V>jo huhuta huikahutti</V>
<V>tuossa Tuonelan joessa,</V>
<V>Manalan alantehessa:</V>
<V>"Tuo venettä, Tuonen tytti,</V>
<V>lauttoa, Manalan lapsi,</V>
<V>yli salmen saa'akseni,</V>
<V>joen poikki päästäkseni!"</V>
<V>Lyhykäinen Tuonen tytti,</V>
<V>matala Manalan neiti,</V>
<V>tuo oli poukkujen pesijä,</V>
<V>räpähien räimyttäjä</V>
<V>Tuonen mustassa joessa,</V>
<V>Manalan alusve'essä.</V>
<V>Sanan virkkoi, noin nimesi,</V>
<V>itse lausui ja pakisi:</V>
<V>"Vene täältä tuotanehe,</V>
<V>kuni syy sanottanehe,</V>
<V>mi sinun Manalle saattoi</V>
<V>ilman tauin tappamatta,</V>
<V>ottamatta oivan surman,</V>
<V>muun surman musertamatta."</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Tuoni minun tänne tuotti,</V>
<V>Mana mailtani veteli."</V>
<V>Lyhykäinen Tuonen tytti,</V>
<V>matala Manalan neiti,</V>
<V>tuonpa hän sanoiksi virkki:</V>
<V>"Jopa keksin kielastajan!</V>
<V>Kunp' on Tuoni tänne toisi,</V>
<V>Mana mailta siirteleisi,</V>
<V>Tuoni toisi tullessansa,</V>
<V>Manalainen matkassansa</V>
<V>Tuonen hattu hartioilla,</V>
<V>Manan kintahat käessä.</V>
<V>Sano totta, Väinämöinen:</V>
<V>mi sinun Manalle saattoi?"</V>
<V>Vaka vanha Väinämöinen</V>
<V>jo tuossa sanoiksi virkki:</V>
<V>"Rauta mun Manalle saattoi,</V>
<V>teräs tempoi Tuonelahan."</V>
<V>Lyhykäinen Tuonen tytti,</V>
<V>matala Manalan neiti,</V>
<V>sanan virkkoi, noin nimesi:</V>
<V>"Tuosta tunnen kielastajan!</V>
<V>Kun rauta Manalle saisi,</V>
<V>teräs toisi Tuonelahan,</V>
<V>verin vaattehet valuisi,</V>
<V>hurmehen hurahteleisi.</V>
<V>Sano totta, Väinämöinen,</V>
<V>sano totta toinen kerta!"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Vesi sai minun Manalle,</V>
<V>aalto toi on Tuonelahan."</V>
<V>Lyhykäinen Tuonen tytti,</V>
<V>matala Manalan neiti,</V>
<V>sanan virkkoi, noin nimesi:</V>
<V>"Ymmärrän valehtelijan!</V>
<V>Jos vesi Manalle saisi,</V>
<V>aalto toisi Tuonelahan,</V>
<V>vesin vaattehet valuisi,</V>
<V>helmasi herahteleisi.</V>
<V>Sano tarkkoja tosia:</V>
<V>mi sinun Manalle saattoi?"</V>
<V>Tuossa vanha Väinämöinen</V>
<V>vielä kerran kielastavi:</V>
<V>"Tuli toi mun Tuonelahan,</V>
<V>valkea Manalle saattoi."</V>
<V>Lyhykäinen Tuonen tytti,</V>
<V>matala Manalan neiti,</V>
<V>hänpä tuon sanoiksi virkki:</V>
<V>"Arvoan valehtelijan!</V>
<V>Jos tuli Manalle toisi,</V>
<V>valkeainen Tuonelahan,</V>
<V>oisi kutrit kärventynnä,</V>
<V>partaki pahoin palanut.</V>
<V>"Oi sie vanha Väinämöinen!</V>
<V>Jos tahot venettä täältä,</V>
<V>sano tarkkoja tosia,</V>
<V>valehia viimeisiä,</V>
<V>mitenkä tulit Manalle</V>
<V>ilman tauin tappamatta,</V>
<V>ottamatta oivan surman,</V>
<V>muun surman murentamatta!"</V>
<V>Sanoi vanha Väinämöinen:</V>
<V>"Jos vähän valehtelinki,</V>
<V>kerran toisen kielastelin,</V>
<V>toki ma sanon toetki.</V>
<V>Te'in tieolla venettä,</V>
<V>laain purtta laulamalla.</V>
<V>Lauloin päivän, lauloin toisen,</V>
<V>niin päivällä kolmannella</V>
<V>rikkoihe reki runoilta,</V>
<V>jalas taittui lausehilta:</V>
<V>läksin Tuonelta oroa,</V>
<V>Manalalta vääntiätä</V>
<V>rekosen rakentoani,</V>
<V>laulukorjan laatiani.</V>
<V>Tuopa nyt venoista tänne,</V>
<V>laita mulle lauttoasi</V>
<V>yli salmen saa'akseni,</V>
<V>joen poikki päästäkseni!"</V>
<V>Kyllä Tuonetar toruvi,</V>
<V>Manan neiti riitelevi:</V>
<V>"Oi on, hullu, hulluuttasi,</V>
<V>mies on, mielesi vähyyttä!</V>
<V>Tulet syyttä Tuonelahan,</V>
<V>tauitta Manan majoille!</V>
<V>Parempi sinun olisi</V>
<V>palata omille maille:</V>
<V>äijä on tänne tullehia,</V>
<V>ei paljo palannehia."</V>
<V>Sanoi vanha Väinämöinen:</V>
<V>"Akka tieltä kääntyköhön,</V>
<V>eip' on mies pahempikana,</V>
<V>uros untelompikana!</V>
<V>Tuo venettä, Tuonen tytti,</V>
<V>lauttoa, Manalan lapsi!"</V>
<V>Vei venehen Tuonen tytti;</V>
<V>sillä vanhan Väinämöisen</V>
<V>yli salmen saattelevi,</V>
<V>joen poikki päästelevi.</V>
<V>Itse tuon sanoiksi virkki:</V>
<V>"Voi sinua, Väinämöinen!</V>
<V>Läksit surmatta Manalle,</V>
<V>kuolematta Tuonelahan!"</V>
<V>Tuonetar, hyvä emäntä,</V>
<V>Manalatar, vaimo vanha,</V>
<V>toip' on tuopilla olutta,</V>
<V>kantoi kaksikorvaisella;</V>
<V>itse tuon sanoiksi virkki:</V>
<V>"Juop' on, vanha Väinämöinen!"</V>
<V>Vaka vanha Väinämöinen</V>
<V>katsoi pitkin tuoppiansa:</V>
<V>sammakot kuti sisällä,</V>
<V>maot laioilla lateli.</V>
<V>Siitä tuon sanoiksi virkki:</V>
<V>"En mä tänne tullutkana</V>
<V>juomahan Manalan maljat,</V>
<V>Tuonen tuopit lakkimahan:</V>
<V>juopuvat oluen juojat,</V>
<V>kannun appajat katoovat."</V>
<V>Sanoi Tuonelan emäntä:</V>
<V>"Oi on vanha Väinämöinen!</V>
<V>Mitä sie tulit Manalle,</V>
<V>kuta Tuonelan tuville</V>
<V>ennen Tuonen tahtomatta,</V>
<V>Manan mailta kutsumatta?"</V>
<V>Sanoi vanha Väinämöinen:</V>
<V>"Veistäessäni venoista,</V>
<V>uutta purtta puuhatessa</V>
<V>uuvuin kolmea sanoa</V>
<V>peripäätä päätellessä,</V>
<V>kokkoa kohottaessa.</V>
<V>Kun en noita saanutkana,</V>
<V>mailta, ilmoilta tavannut,</V>
<V>piti tulla Tuonelahan,</V>
<V>lähteä Manan majoille</V>
<V>saamahan sanoja noita,</V>
<V>ongelmoita oppimahan."</V>
<V>Tuopa Tuonelan emäntä</V>
<V>sanan virkkoi, noin nimesi:</V>
<V>"Ei Tuoni sanoja anna,</V>
<V>Mana mahtia jakele!</V>
<V>Etkä täältä pääsnekänä</V>
<V>sinä ilmoisna ikänä</V>
<V>kotihisi kulkemahan,</V>
<V>maillesi matelemahan."</V>
<V>Uuvutti unehen miehen,</V>
<V>pani maata matkalaisen</V>
<V>Tuonen taljavuotehelle.</V>
<V>Siinä mies makaelevi,</V>
<V>uros unta ottelevi:</V>
<V>mies makasi, vaate valvoi.</V>
<V>Oli akka Tuonelassa,</V>
<V>akka vanha käykkäleuka,</V>
<V>rautarihman kehreäjä,</V>
<V>vaskilankojen valaja.</V>
<V>Kehräsi sataisen nuotan,</V>
<V>tuhantisen tuuritteli</V>
<V>yönä yhtenä kesäisnä</V>
<V>yhellä vesikivellä.</V>
<V>Oli ukko Tuonelassa;</V>
<V>se on ukko kolmisormi,</V>
<V>rautaverkkojen kutoja,</V>
<V>vaskinuotan valmistaja.</V>
<V>Se kutoi sataisen nuotan,</V>
<V>tuhantisen tuikutteli</V>
<V>samana kesäisnä yönä</V>
<V>samalla vesikivellä.</V>
<V>Tuonen poika koukkusormi,</V>
<V>koukkusormi, rautanäppi,</V>
<V>se veti sataisen nuotan</V>
<V>poikki Tuonelan joesta,</V>
<V>sekä poikki jotta pitkin,</V>
<V>jotta vieläkin vitahan,</V>
<V>jottei päästä Väinämöisen,</V>
<V>selvitä uvantolaisen</V>
<V>sinä ilmoisna ikänä,</V>
<V>kuuna kullan valkeana</V>
<V>tuolta Tuonelan ko'ista,</V>
<V>Manalan ikimajoista.</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Joko lie tuhoni tullut,</V>
<V>hätäpäivä päälle pääsnyt</V>
<V>näillä Tuonelan tuvilla,</V>
<V>Manalan majantehilla?"</V>
<V>Pian muuksi muuttelihe,</V>
<V>ruton toiseksi rupesi:</V>
<V>meni mustana merehen,</V>
<V>saarvana sara'ikkohon;</V>
<V>matoi rautaisna matona,</V>
<V>kulki kyisnä käärmehenä</V>
<V>poikki Tuonelan joesta,</V>
<V>läpi Tuonen verkkoloista.</V>
<V>Tuonen poika koukkusormi,</V>
<V>koukkusormi, rautanäppi,</V>
<V>kävi aamulla varahin</V>
<V>verkkojansa katsomahan:</V>
<V>sa'an saapi taimenia,</V>
<V>tuhat emon alvehia,</V>
<V>eip' on saanut Väinämöistä,</V>
<V>ukkoa uvantolaista.</V>
<V>Siitä vanha Väinämöinen</V>
<V>Tuonelasta tultuansa</V>
<V>sanovi sanalla tuolla,</V>
<V>lausui tuolla lausehella:</V>
<V>"Elköhön hyvä Jumala,</V>
<V>elköhön sitä suetko,</V>
<V>itse-mennyttä Manalle,</V>
<V>Tuonelahan tunkeinutta!</V>
<V>Äijä on sinne saanehia,</V>
<V>vähä tuolta tullehia,</V>
<V>tuolta Tuonelan ko'ista,</V>
<V>Manalan ikimajoista."</V>
<V>Vielä tuon sanoiksi virkki,</V>
<V>itse lausui, noin lateli</V>
<V>nuorisolle nousevalle,</V>
<V>kansalle ylenevälle:</V>
<V>"Elkätte, imeisen lapset,</V>
<V>sinä ilmoisna ikänä</V>
<V>tehkö syytä syyttömälle,</V>
<V>vikoa viattomalle!</V>
<V>Pahoin palkka maksetahan</V>
<V>tuolla Tuonelan ko'issa:</V>
<V>sija on siellä syyllisillä,</V>
<V>vuotehet viallisilla,</V>
<V>alus kuumista kivistä,</V>
<V>palavoista paateroista,</V>
<V>peitto kyistä, käärmehistä,</V>
<V>Tuonen toukista ku'ottu."</V>
</TEXT>
</ITEM>
<ITEM nro="kalevala17" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>17</ID>
<TMP>1849</TMP>
</META>
<TEXT>
<CPT>Seitsemästoista runo</CPT>
<V>Vaka vanha Väinämöinen,</V>
<V>kun ei saanunna sanoja</V>
<V>tuolta Tuonelan ko'ista,</V>
<V>Manalan ikimajoista,</V>
<V>ain' yhä ajattelevi,</V>
<V>pitkin päätänsä pitävi,</V>
<V>mistäpä sanoja saisi,</V>
<V>loisi lempiluottehia.</V>
<V>Paimen vastahan tulevi;</V>
<V>hänpä tuon sanoiksi virkki:</V>
<V>"Saat tuolta sata sanoa,</V>
<V>tuhat virren tutkelmusta</V>
<V>suusta Antero Vipusen,</V>
<V>vatsasta varaväkevän.</V>
<V>Vaan se on sinne mentävätä,</V>
<V>polku poimeteltavata,</V>
<V>ei ole matkoa hyveä,</V>
<V>ei aivan pahintakana:</V>
<V>yks' on juoni juostaksesi</V>
<V>naisten neulojen neniä,</V>
<V>tuosta toinen käyäksesi</V>
<V>miehen miekan tutkaimia,</V>
<V>kolmas koikutellaksesi</V>
<V>uron tapparan teriä."</V>
<V>Vaka vanha Väinämöinen</V>
<V>toki mietti mennäksensä.</V>
<V>Painuvi sepän pajahan,</V>
<V>sanovi sanalla tuolla:</V>
<V>"Ohoh seppo Ilmarinen!</V>
<V>Taos rautaiset talukset,</V>
<V>tao rautarukkahiset,</V>
<V>paita rautainen rakenna!</V>
<V>Laai rautainen korento,</V>
<V>teräksinen tienaellos:</V>
<V>pane syämehen teräkset,</V>
<V>veä päälle melto rauta!</V>
<V>Lähen saamahan sanoja,</V>
<V>ongelmoita ottamahan</V>
<V>vatsasta varaväkevän,</V>
<V>suusta Antero Vipusen."</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Viikon on Vipunen kuollut,</V>
<V>kauan Antero kaonnut</V>
<V>vipunsa virittämästä,</V>
<V>ahtamasta ansatiensä;</V>
<V>et sieltä sanoa saane,</V>
<V>et sanoa puoltakana."</V>
<V>Vaka vanha Väinämöinen</V>
<V>toki läksi, ei totellut.</V>
<V>Astui päivän helkytteli</V>
<V>naisten neulojen neniä,</V>
<V>astui toisen torkutteli</V>
<V>miesten miekan tutkaimia,</V>
<V>kolmannenki koikutteli</V>
<V>uron tapparan teriä.</V>
<V>Itse virsikäs Vipunen,</V>
<V>mies vanha varaväkevä,</V>
<V>tuo viruvi virsinensä,</V>
<V>luottehinensa lojuvi;</V>
<V>haapa kasvoi hartioilla,</V>
<V>koivu kulmilla yleni,</V>
<V>leppä leukaluun nenässä,</V>
<V>pajupehko parran päällä,</V>
<V>otsalla oravikuusi,</V>
<V>havuhonka hampahilla.</V>
<V>Jo tulevi Väinämöinen.</V>
<V>Veti miekan, riitsi rauan</V>
<V>huotrasta huveksisesta,</V>
<V>vyöstä vennon-selkäisestä;</V>
<V>kaatoi haavan hartioilta,</V>
<V>koivut kulmilta kukisti,</V>
<V>leuoilta lepät leveät,</V>
<V>pajupehkot parran päältä,</V>
<V>otsalta oravikuuset,</V>
<V>havuhongat hampahilta.</V>
<V>Syösti rautaisen korennon</V>
<V>suuhun Antero Vipusen,</V>
<V>ikenihin irjuvihin,</V>
<V>leukoihin lotisevihin.</V>
<V>Sanan virkkoi, noin nimesi:</V>
<V>"Nouse pois, inehmon orja,</V>
<V>maan alla makoamasta,</V>
<V>viikon unta ottamasta!"</V>
<V>Tuop' on virsikäs Vipunen</V>
<V>heti herkesi unesta.</V>
<V>Tunsi koskevan kovasti,</V>
<V>kipeästi kiusaisevan:</V>
<V>puri rautaisen korennon,</V>
<V>puri päältä mellon rauan;</V>
<V>ei tiennyt terästä purra,</V>
<V>ei syöä syäntä rauan.</V>
<V>Tuossa vanhan Väinämöisen,</V>
<V>suun ohella seistessänsä,</V>
<V>jalka toinen torkahtavi,</V>
<V>vasen jalka vaapahtavi</V>
<V>suuhun Antero Vipusen,</V>
<V>leukaluulle luikahutti.</V>
<V>Heti virsikäs Vipunen</V>
<V>avoi suunsa suuremmaksi,</V>
<V>leukapielensä levitti,</V>
<V>- nieli miehen miekkoinensa,</V>
<V>kulahutti kulkkuhunsa</V>
<V>tuon on vanhan Väinämöisen.</V>
<V>Siinä virsikäs Vipunen</V>
<V>itse tuon sanoiksi virkki:</V>
<V>"Jo olen jotaki syönyt,</V>
<V>syönyt uuhta, syönyt vuohta,</V>
<V>syönyt lehmeä mahoa,</V>
<V>syönyt karjua sikoa:</V>
<V>en ole vielä mointa syönyt,</V>
<V>en tämän palan makuista!"</V>
<V>Itse vanha Väinämöinen,</V>
<V>hänpä tuon sanoiksi virkki:</V>
<V>"Jo taisi tuhoni tulla,</V>
<V>hätäpäivä hämmenteä</V>
<V>tämän hiien hinkalossa,</V>
<V>tämän kalman karsinassa."</V>
<V>Arvelee, ajattelevi,</V>
<V>miten olla, kuin eleä.</V>
<V>Veitsi on vyöllä Väinämöisen,</V>
<V>pää visainen veitsessänsä;</V>
<V>tuosta hän teki venosen,</V>
<V>teki tieolla venosen.</V>
<V>Soutelevi, luitelevi</V>
<V>suolen päästä suolen päähän,</V>
<V>souteli joka solukan,</V>
<V>joka supun suikerteli.</V>
<V>Vanha virsikäs Vipunen</V>
<V>ei tuosta totella ollut.</V>
<V>Silloin vanha Väinämöinen</V>
<V>löihen itsensä sepoksi,</V>
<V>rakentihe rautioksi;</V>
<V>painoi paitansa pajaksi,</V>
<V>hiat paian palkehiksi,</V>
<V>turkkinsa tuhottimeksi,</V>
<V>housut hormiksi rakenti,</V>
<V>sukat hormin suulliseksi,</V>
<V>polvensa alasimeksi,</V>
<V>vasaraksi kyynäspäänsä.</V>
<V>Takoa taputtelevi,</V>
<V>lyöä lynnähyttelevi;</V>
<V>takoi yön lepeämättä,</V>
<V>päivän pouahuttamatta</V>
<V>vatsassa varaväkevän,</V>
<V>mahtipontisen povessa.</V>
<V>Silloin virsikäs Vipunen</V>
<V>itse tuon sanoiksi virkki:</V>
<V>"Mi sinä lienet miehiäsi</V>
<V>ja kuka urohiasi?</V>
<V>Jo olen syönyt saan urosta,</V>
<V>tuhonnut tuhannen miestä,</V>
<V>enpä liene mointa syönyt:</V>
<V>syet suuhuni tulevat,</V>
<V>kekälehet kielelleni,</V>
<V>rauan kuonat kulkkuhuni!</V>
<V>"Lähe nyt, kumma, kulkemahan,</V>
<V>maan paha, pakenemahan,</V>
<V>ennenkuin emosi etsin,</V>
<V>haen valtavanhempasi!</V>
<V>Jos sanon minä emolle,</V>
<V>virkan, vierin vanhemmalle,</V>
<V>enemp' on emolla työtä,</V>
<V>vaiva suuri vanhemmalla,</V>
<V>kun poika pahoin tekevi,</V>
<V>lapsi anke'in asuvi.</V>
<V>"En nyt tuota tunnekana</V>
<V>enkä arvoa alusta,</V>
<V>mist' olet, hiisi, hingannunna,</V>
<V>kusta, turma, tänne tullut</V>
<V>puremahan, jäytämähän,</V>
<V>syömähän, kaluamahan.</V>
<V>Oletko tauti Luojan luoma,</V>
<V>surma säätämä Jumalan,</V>
<V>vain olet teko tekemä,</V>
<V>toisen tuoma, toisen luoma,</V>
<V>pantu tänne palkan eestä,</V>
<V>rakettu rahan nenästä?</V>
<V>"Ollet tauti Luojan luoma,</V>
<V>surma säätämä Jumalan,</V>
<V>niinp' on luome Luojahani,</V>
<V>heitäime Jumalahani:</V>
<V>ei Herra hyveä heitä,</V>
<V>Luoja ei kaunista kaota.</V>
<V>"Kun lienet teko tekemä,</V>
<V>pulma toisen pungastama,</V>
<V>kyllä saan sukusi tietä,</V>
<V>löyän synnyntäsijasi!</V>
<V>"Tuolta ennen pulmat puuttui,</V>
<V>tuolta taikeat tapahtui:</V>
<V>tietomiesten tienohilta,</V>
<V>laulumiesten laitumilta,</V>
<V>konnien kotisijoilta,</V>
<V>taikurien tanterilta;</V>
<V>tuolta Kalman kankahilta,</V>
<V>maasta manteren sisästä,</V>
<V>miehen kuollehen ko'ista,</V>
<V>kaonnehen kartanosta;</V>
<V>mullista muhajavista,</V>
<V>maista liikuteltavista,</V>
<V>somerilta pyöriviltä,</V>
<V>hiekoilta heliseviltä;</V>
<V>notkoilta noroperiltä,</V>
<V>soilta sammalettomilta,</V>
<V>here'istä hettehistä,</V>
<V>läikkyvistä lähtehistä;</V>
<V>metsän hiien hinkalosta,</V>
<V>viien vuoren vinkalosta,</V>
<V>vaaran vaskisen laelta,</V>
<V>kuparisen kukkulalta;</V>
<V>kuusista kuhisevista,</V>
<V>hongista hohisevista,</V>
<V>latvasta lahon petäjän,</V>
<V>mätäpäistä mäntylöistä;</V>
<V>revon rääyntäsijoilta,</V>
<V>hirven hiihtokankahilta,</V>
<V>kontion kivikolosta,</V>
<V>karhun louhikammiosta;</V>
<V>Pohjan pitkästä perästä,</V>
<V>Lapin maasta laukeasta,</V>
<V>ahoilta vesattomilta,</V>
<V>mailta kyntämättömiltä;</V>
<V>suurilta sotakeoilta,</V>
<V>miehentappo-tanterilta,</V>
<V>ruohoista rohisevista,</V>
<V>hurmehista huuruvista;</V>
<V>suurilta meren seliltä,</V>
<V>ulapoilta auke'ilta,</V>
<V>meren mustista mu'ista,</V>
<V>tuhannen sylen syvästä;</V>
<V>virroista vihisevistä,</V>
<V>palavoista pyörtehistä,</V>
<V>Rutjan koskesta kovasta,</V>
<V>ve'en vankan vääntehestä;</V>
<V>takaisesta taivahasta,</V>
<V>poutapilvien periltä,</V>
<V>ahavan ajeloteiltä,</V>
<V>tuulen tuutimasijoilta.</V>
<V>"Sieltäkö sinäki puutuit,</V>
<V>sieltä, taikea, tapahuit</V>
<V>syämehen syyttömähän,</V>
<V>vatsahan viattomahan,</V>
<V>syömähän, kaluamahan,</V>
<V>puremahan, louhtamahan?</V>
<V>"Himmene nyt, Hiien hurtta,</V>
<V>raukea, Manalan rakki,</V>
<V>lähe pois kohusta, konna,</V>
<V>maan kamala, maksoistani,</V>
<V>syömästä syänkäpyä,</V>
<V>pernoani pehkomasta,</V>
<V>vatsoa vanuttamasta,</V>
<V>keuhkoloita kiertämästä,</V>
<V>napoa navertamasta,</V>
<V>ohimoita ottamasta,</V>
<V>selkäluita luistamasta,</V>
<V>sivuja sivertämästä!</V>
<V>"Jos ei minussa miestä liene,</V>
<V>niin panen parempiani</V>
<V>tämän pulman purkajaksi,</V>
<V>kauhean kaottajaksi.</V>
<V>"Nostan maasta mannun eukot,</V>
<V>pellosta peri-isännät,</V>
<V>kaikki maasta miekkamiehet,</V>
<V>hiekasta hevoisurohot</V>
<V>väekseni, voimakseni,</V>
<V>tuekseni, turvakseni</V>
<V>tässä työssä työlähässä,</V>
<V>tässä tuskassa kovassa.</V>
<V>"Kun ei tuostana totelle,</V>
<V>vääjänne väheäkänä,</V>
<V>nouse, metsä, miehinesi,</V>
<V>katajikko, kansoinesi,</V>
<V>petäikkö, perehinesi,</V>
<V>umpilampi, lapsinesi,</V>
<V>sata miestä miekallista,</V>
<V>tuhat rauaista urosta</V>
<V>tätä hiittä hieromahan,</V>
<V>juutasta rutistamahan!</V>
<V>"Kun ei tuostana totelle,</V>
<V>vääjänne väheäkänä,</V>
<V>nouse veestä, veen emäntä,</V>
<V>sinilakki, lainehista,</V>
<V>hienohelma, hettehestä,</V>
<V>puhasmuotoinen, muasta</V>
<V>väeksi vähän urohon,</V>
<V>miehen pienen miehuueksi,</V>
<V>jottei minua syyttä syöä</V>
<V>eikä tauitta tapeta!</V>
<V>"Kun ei tuostana totelle,</V>
<V>vääjänne väheäkänä,</V>
<V>kave eukko, luonnon tytti,</V>
<V>kave kultainen korea,</V>
<V>jok' olet vanhin vaimoloita,</V>
<V>ensin emä itselöitä,</V>
<V>käy nyt tuskat tuntemahan,</V>
<V>hätäpäivät häätämähän,</V>
<V>tämä jakso jaksamahan,</V>
<V>puutunnainen purkamahan!</V>
<V>"Ja kun ei sitä totelle,</V>
<V>välttäne väheäkänä,</V>
<V>ukko taivahan-napainen,</V>
<V>remupilven-reunahinen,</V>
<V>tule tänne tarvittaissa,</V>
<V>ajaite anottaessa,</V>
<V>työt kehnot kerittämähän,</V>
<V>rikkonaiset riisumahan</V>
<V>miekalla tuliterällä,</V>
<V>säilällä säkehisellä!</V>
<V>"Lähe nyt, kumma, kulkemahan,</V>
<V>maan paha, pakenemahan!</V>
<V>Ei täällä sinun sijoa</V>
<V>sijankana tarpehella.</V>
<V>Muunne muuttaos majasi,</V>
<V>etemmä elosijasi,</V>
<V>isäntäsi istumille,</V>
<V>emäntäsi astumille!</V>
<V>"Sitte sinne tultuasi,</V>
<V>matkan päähän päästyäsi,</V>
<V>tekijäsi tienohille,</V>
<V>laittajasi laitumille,</V>
<V>laai tunnus tultuasi,</V>
<V>salamerkki saatuasi,</V>
<V>jyskä kuin ukon jyrynen,</V>
<V>välkä kuin tulen välähys!</V>
<V>Potkaise pihalta portti,</V>
<V>laske lauta ikkunasta,</V>
<V>siitä siirräite sisähän,</V>
<V>lennä tupruna tupahan!</V>
<V>Ota kiinni kinterestä,</V>
<V>kai'immasta kantapäästä,</V>
<V>isännät perisopesta,</V>
<V>emännät ovisopesta!</V>
<V>Isännältä silmä kaiva,</V>
<V>emännältä pää murota,</V>
<V>sormet koukkuhun koverra,</V>
<V>väännä päätä väärällehen!</V>
<V>"Jos siitä vähän tulisi,</V>
<V>lennä kukkona kujalle,</V>
<V>kanan lasna kartanolle,</V>
<V>rinnoin rikkatunkiolle!</V>
<V>Sorra soimelta hevonen,</V>
<V>navetasta sarvinauta,</V>
<V>sarvet sontahan sovita,</V>
<V>häntä laske lattialle,</V>
<V>silmät käännä kellellehen,</V>
<V>niskat ruttohon rutaise!</V>
<V>"Oletko tauti tuulen tuoma,</V>
<V>tuulen tuoma, vuon ajama,</V>
<V>ahavaisen antelema,</V>
<V>vilun ilman viehättämä,</V>
<V>mene tuulen tietä myöten,</V>
<V>ahavan rekiratoja,</V>
<V>ilman puussa istumatta,</V>
<V>lepässä lepeämättä</V>
<V>vaaran vaskisen laelle,</V>
<V>kuparisen kukkulalle,</V>
<V>siellä tuulen tuuitella,</V>
<V>ahavaisen akkiloia!</V>
<V>"Lienet tullut taivahalta,</V>
<V>poutapilvien periltä,</V>
<V>nouse taasen taivahalle,</V>
<V>tuonne ilmoille ylene,</V>
<V>pilvihin pirisevihin,</V>
<V>tähtihin tärisevihin,</V>
<V>tulena palelemahan,</V>
<V>säkehinä säikkymähän</V>
<V>auringon ajelemilla,</V>
<V>kuun kehyen kiertämillä!</V>
<V>"Lienet, vieno, veen vetämä,</V>
<V>meren aaltojen ajama,</V>
<V>niin, vieno, vetehen mennös,</V>
<V>alle aaltojen ajaite,</V>
<V>mutalinnan liepehille,</V>
<V>vesiharjun hartehille,</V>
<V>siellä aaltojen ajella,</V>
<V>ve'en synkän sylkytellä!</V>
<V>"Lienet Kalman kankahalta,</V>
<V>ikimennehen majoilta,</V>
<V>toki koitellos kotia,</V>
<V>noille Kalman kartanoille,</V>
<V>multihin muhajavihin,</V>
<V>maihin liikuteltavihin,</V>
<V>johon on kansa kaatununna,</V>
<V>väki vahva vääntynynnä!</V>
<V>"Kun liet, tuhma, tuolta tullut,</V>
<V>metsän hiien hinkalosta,</V>
<V>petäjäisistä pesistä,</V>
<V>honkaisista huonehista,</V>
<V>niin sinne sinun manoan</V>
<V>metsän hiien hinkalohon,</V>
<V>honkaisihin huonehisin,</V>
<V>petäjäisihin pesihin,</V>
<V>sini siellä ollaksesi,</V>
<V>kunnes lattiat lahovat,</V>
<V>seinähirret sienettyvät,</V>
<V>laki päältä laukeavi.</V>
<V>"Ja tuonne sinun manoan,</V>
<V>tuonne kehnoa kehoitan</V>
<V>ukkokontion kotihin,</V>
<V>akkakarhun kartanohon,</V>
<V>notkoille noroperille,</V>
<V>soille räykymättömille,</V>
<V>heiluvihin hettehisin,</V>
<V>läilyvihin lähtehisin,</V>
<V>lampihin kalattomihin,</V>
<V>aivan ahvenettomihin.</V>
<V>"Et siellä sijoa saane,</V>
<V>niin tuonne sinun manoan</V>
<V>Pohjan pitkähän perähän,</V>
<V>Lapin maahan laukeahan,</V>
<V>ahoille vesattomille,</V>
<V>maille kyntämättömille,</V>
<V>kuss' ei kuuta, aurinkoa</V>
<V>eikä päiveä iässä.</V>
<V>Siell' on onni ollaksesi,</V>
<V>lempi liehaellaksesi:</V>
<V>hirvet on puihin hirtettynä,</V>
<V>jalot peurat jaksettuna</V>
<V>syöä miehen nälkähisen,</V>
<V>haukata halun-alaisen.</V>
<V>"Ja tuonne sinun manoan,</V>
<V>tuonne käsken ja kehoitan</V>
<V>Rutjan koskehen kovahan,</V>
<V>palavahan pyörtehesen,</V>
<V>johon puut pä'in putoovat,</V>
<V>perin vierivät petäjät,</V>
<V>tyvin syösten suuret hongat,</V>
<V>latvoin lakkapäät petäjät.</V>
<V>Ui siellä, paha pakana,</V>
<V>kosken kuohuja kovia,</V>
<V>ve'et väljät väännättele,</V>
<V>ve'et ahtahat asuile!</V>
<V>"Et siellä sijoa saane,</V>
<V>niin tuonne sinun manoan</V>
<V>Tuonen mustahan jokehen,</V>
<V>Manalan ikipurohon,</V>
<V>jost' et pääse päivinäsi,</V>
<V>selviä sinä ikänä,</V>
<V>kun en pääsne päästämähän,</V>
<V>kerinne kerittämähän</V>
<V>yheksällä oinahalla,</V>
<V>yhen uuhen kantamalla,</V>
<V>yheksällä härkäsellä,</V>
<V>yhen lehmäsen vasoilla,</V>
<V>yheksän oron keralla,</V>
<V>yhen tamman varsasilla.</V>
<V>"Josp' on kyytiä kysynet,</V>
<V>anonet ajohevoista,</V>
<V>kyllä mä sulle kyyin laitan</V>
<V>ja annan ajohevosen:</V>
<V>Hiiess' on hyvä hevonen,</V>
<V>punatukka tunturissa,</V>
<V>jonka turpa tulta tuiski,</V>
<V>nenä varsin valkeata,</V>
<V>kaikki on rautaiset kapiot,</V>
<V>teräksiset temmottimet;</V>
<V>ne jaksaa mäkehen mennä,</V>
<V>nousta notkon penkerehen</V>
<V>hyvällä hypittäjällä,</V>
<V>ajajalla ankaralla.</V>
<V>"Kun ei siitä kyllin liene,</V>
<V>saaos Hiien hiihtoneuvot,</V>
<V>Lemmon leppäiset sivakat,</V>
<V>pahalaisen paksu sauva,</V>
<V>joilla hiihät Hiien maita,</V>
<V>Lemmon lehtoja samoat,</V>
<V>hilpotellen Hiien maita,</V>
<V>pahan maita paipotellen!</V>
<V>Kivi on tiellä poikkipuolin:</V>
<V>se poikki porahtakohon,</V>
<V>hako tiellä pitkin puolin:</V>
<V>tuo kaheksi katketkohon,</V>
<V>uros tiellä pystyn puolin:</V>
<V>sep' on laitahan lähetä!</V>
<V>"Lähe nyt, liika, liikkumahan,</V>
<V>mies paha, pakenemahan</V>
<V>ennen päivän nousemista,</V>
<V>koi-jumalan koittamista,</V>
<V>auringon ylenemistä,</V>
<V>kukon äänen kuulumista!</V>
<V>Nyt on liian liikeaika</V>
<V>ja pahan pakenoaika,</V>
<V>kuutamainen kulkeasi,</V>
<V>valkea vaeltoasi.</V>
<V>"Kun et vääjänne välehen,</V>
<V>eronne, emotoin rakki,</V>
<V>saan minä kokolta kourat,</V>
<V>veren juojalta vekarat,</V>
<V>linnulta lihan pitimet,</V>
<V>havukalta haarottimet,</V>
<V>joilla konnat kouristelen,</V>
<V>ilkeät iki asetan</V>
<V>pään pärisemättömäksi,</V>
<V>hengen huokumattomaksi.</V>
<V>"Luopui ennen luotu lempo,</V>
<V>eksyipä emollinenki</V>
<V>tullessa Jumalan tunnin,</V>
<V>avun Luojan auetessa:</V>
<V>etkö sie, emotoin, eksy,</V>
<V>luovu, luonnotoin sikiä,</V>
<V>haihu, koira haltiatoin,</V>
<V>erkane, emotoin rakki,</V>
<V>tämän tunnin tutkaimella,</V>
<V>tämän kuuhuen kululla?"</V>
<V>Vaka vanha Väinämöinen</V>
<V>silloin tuon sanoiksi virkki:</V>
<V>"Hyvä tääll' on ollakseni,</V>
<V>armas aikaellakseni:</V>
<V>maksat leiväksi pätevi,</V>
<V>marut maksan särpimeksi,</V>
<V>keuhkot käypi keitokseksi,</V>
<V>rasvat ruoiksi hyviksi.</V>
<V>"Asetan alasimeni</V>
<V>syvemmin syänlihoille,</V>
<V>painan paljani lujemmin</V>
<V>paikoille pahemmillenki,</V>
<V>ettet pääse päivinäsi,</V>
<V>selviä sinä ikänä,</V>
<V>kun en saa sanoja kuulla,</V>
<V>luoa lempiluottehia,</V>
<V>kuulla kyllältä sanoja,</V>
<V>tuhansia tutkelmoita.</V>
<V>Ei sanat salahan joua</V>
<V>eikä luottehet lovehen;</V>
<V>mahti ei joua maan rakohon,</V>
<V>vaikka mahtajat menevät."</V>
<V>Silloin virsikäs Vipunen,</V>
<V>tuo vanha varaväkevä,</V>
<V>jonk' oli suussa suuri tieto,</V>
<V>mahti ponnetoin povessa,</V>
<V>aukaisi sanaisen arkun,</V>
<V>virsilippahan levitti</V>
<V>lauloaksensa hyviä,</V>
<V>parahia pannaksensa,</V>
<V>noita syntyjä syviä,</V>
<V>ajan alkuluottehia,</V>
<V>joit' ei laula kaikki lapset,</V>
<V>ymmärrä yhet urohot</V>
<V>tällä inhalla iällä,</V>
<V>katovalla kannikalla.</V>
<V>Lauloi synnyt syitä myöten,</V>
<V>luottehet lomia myöten,</V>
<V>kuinka Luojansa luvalla,</V>
<V>kaikkivallan vaatimalla</V>
<V>itsestänsä ilma syntyi,</V>
<V>ilmasta vesi erosi,</V>
<V>veestä manner maatelihe,</V>
<V>manterelle kasvut kaikki.</V>
<V>Lauloi kuun kuvoannasta,</V>
<V>auringon asetannasta,</V>
<V>ilman pielten pistännästä,</V>
<V>taivosen tähytännästä.</V>
<V>Siinä virsikäs Vipunen</V>
<V>kyllä lauloi ja osasi!</V>
<V>Ei ole kuultu eikä nähty</V>
<V>sinä ilmoisna ikänä</V>
<V>parempata laulajata,</V>
<V>tarkempata taitajata:</V>
<V>suu se syyteli sanoja,</V>
<V>kieli laski lausehia,</V>
<V>kuin on sälkö sääriänsä,</V>
<V>ratsu jalkoja jaloja.</V>
<V>Lauloi päivät pääksytysten,</V>
<V>yhytysten yöt saneli:</V>
<V>päätyi päivä kuulemahan,</V>
<V>kuu kulta tähyämähän;</V>
<V>aallot seisottui selällä,</V>
<V>lainehet lahen perällä;</V>
<V>puuttui virrat vieremästä,</V>
<V>Rutjan koski kuohumasta,</V>
<V>vuotamasta Vuoksen koski,</V>
<V>joki Juortanin pysähtyi.</V>
<V>Siitä vanha Väinämöinen,</V>
<V>kun oli sanoja kuullut,</V>
<V>saanut kylliksi sanoja,</V>
<V>luonut lempiluottehia,</V>
<V>rupeavi lähtemähän</V>
<V>suusta Antero Vipusen,</V>
<V>vatsasta varaväkevän,</V>
<V>mahtipontisen povesta.</V>
<V>Sanoi vanha Väinämöinen:</V>
<V>"Oi sie Antero Vipunen!</V>
<V>Ava suusi suuremmaksi,</V>
<V>leukapielesi levitä,</V>
<V>pääsisin mahasta maalle,</V>
<V>kotihini kulkemahan!"</V>
<V>Siinä virsikäs Vipunen</V>
<V>itse tuon sanoiksi virkki:</V>
<V>"Mont' olen syönyt, monta juonut,</V>
<V>tuhonnut tuhatlukuja;</V>
<V>moint' en vielä konsa syönyt,</V>
<V>kuin söin vanhan Väinämöisen!</V>
<V>Hyvin laait tultuasi,</V>
<V>teet paremmin, kun paloat."</V>
<V>Siitä Antero Vipunen</V>
<V>irvisti ikeniänsä,</V>
<V>avoi suunsa suuremmaksi,</V>
<V>leukapielensä levitti.</V>
<V>Itse vanha Väinämöinen</V>
<V>läksi suusta suuritieon,</V>
<V>vatsasta varaväkevän,</V>
<V>mahtipontisen povesta;</V>
<V>luiskahtavi poies suusta,</V>
<V>kaapsahtavi kankahalle,</V>
<V>kuin on kultainen orava</V>
<V>tahi näätä kultarinta.</V>
<V>Läksi siitä astumahan;</V>
<V>tuli sepponsa pajahan.</V>
<V>Sanoi seppo Ilmarinen:</V>
<V>"Joko sait sanoja kuulla,</V>
<V>luoa lempiluottehia,</V>
<V>miten laita lasketahan,</V>
<V>perilaita liitetähän,</V>
<V>kokkapuut kohennetahan?"</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Jo nyt sain sa'an sanoja,</V>
<V>tuhansia tutkelmoita,</V>
<V>sain sanat salasta ilmi,</V>
<V>julki luottehet lovesta."</V>
<V>Niin meni venonsa luoksi,</V>
<V>tieokkaille tehtahille.</V>
<V>Sai venonen valmihiksi,</V>
<V>laian liitto liitetyksi,</V>
<V>peripäähyt päätetyksi,</V>
<V>kokkapuut kohotetuksi:</V>
<V>veno syntyi veistämättä,</V>
<V>laiva lastun ottamatta.</V>
</TEXT>
</ITEM>
<ITEM nro="kalevala18" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>18</ID>
<TMP>1849</TMP>
</META>
<TEXT>
<CPT>Kahdeksastoista runo</CPT>
<V>Vaka vanha Väinämöinen</V>
<V>arveli, ajattelihe</V>
<V>mennä neittä kosjomahan,</V>
<V>päätä kassa katsomahan</V>
<V>pimeästä Pohjolasta,</V>
<V>summasta Sariolasta,</V>
<V>Pohjan kuulua tytärtä,</V>
<V>Pohjan mointa morsianta.</V>
<V>Pani haahen haljakkahan,</V>
<V>punaisehen pursipuolen,</V>
<V>kokat kullalla kuvasi,</V>
<V>hopealla holvaeli.</V>
<V>Niin huomenna muutamana,</V>
<V>aamulla ani varahin</V>
<V>lykkäsi venon vesille,</V>
<V>satalauan lainehille</V>
<V>kuorikiskoilta teloilta,</V>
<V>mäntyisiltä järkälöiltä.</V>
<V>Nosti päälle purjepuunsa,</V>
<V>veti puuhun purjehia:</V>
<V>veti purjehen punaisen,</V>
<V>toisen purjehen sinisen;</V>
<V>itse laivahan laseikse,</V>
<V>aluksehen asteleikse.</V>
<V>Läksi merta laskemahan,</V>
<V>sinistä sirottamahan.</V>
<V>Siinä tuon sanoiksi virkki,</V>
<V>itse lausui ja pakisi:</V>
<V>"Tule nyt purtehen, Jumala,</V>
<V>aluksehen, armollinen,</V>
<V>väeksi vähän urohon,</V>
<V>miehen pienen miehuueksi</V>
<V>noilla väljillä vesillä,</V>
<V>lake'illa lainehilla!</V>
<V>"Tuuittele, tuuli, purtta,</V>
<V>aalto, laivoa ajele</V>
<V>ilman sormin soutamatta,</V>
<V>ve'en kieron rikkomatta,</V>
<V>väljille meren selille,</V>
<V>ulapalle aukealle!"</V>
<V>Annikki hyväniminen,</V>
<V>yön tytti, hämärän neiti,</V>
<V>pitkän puhtehen pitäjä,</V>
<V>aamun valvoja varainen,</V>
<V>joutui sotkut sotkemassa,</V>
<V>vaattehet viruttamassa</V>
<V>päässä portahan punaisen,</V>
<V>laajan laiturin laella,</V>
<V>nenässä utuisen niemen,</V>
<V>päässä saaren terhenisen.</V>
<V>Katselevi, kääntelevi</V>
<V>ympäri ihalat ilmat,</V>
<V>päänsä päälle taivahalle,</V>
<V>rannatse meriä myöten:</V>
<V>ylähällä päivä paistoi,</V>
<V>alahalla aallot välkkyi.</V>
<V>Loip' on silmänsä selälle,</V>
<V>käänti päätä päivän alle</V>
<V>suitse Suomelan joesta,</V>
<V>päitse Väinölän vesistä:</V>
<V>keksi mustasen merellä,</V>
<V>sinervöisen lainehilla.</V>
<V>Sanan virkkoi, noin nimesi,</V>
<V>itse lausui ja pakisi:</V>
<V>"Mi olet merellä musta,</V>
<V>ku sinervä lainehilla?</V>
<V>Kun sa ollet hanhikarja</V>
<V>tahi armas alliparvi,</V>
<V>niin sä lentohon lemaha</V>
<V>ylähäksi taivahalle!</V>
<V>"Kun ollet lohinen luoto</V>
<V>tahi muu kalainen karja,</V>
<V>niin sä uimahan pulaha,</V>
<V>veäite ve'en sisähän!</V>
<V>"Olisit kivinen luoto</V>
<V>tahikka vesihakonen,</V>
<V>aalto päällesi ajaisi,</V>
<V>vesi päälle vierähtäisi."</V>
<V>Vene vierivi lähemmä,</V>
<V>uusi pursi purjehtivi</V>
<V>nenätse utuisen niemen,</V>
<V>päitse saaren terhenisen.</V>
<V>Annikki hyväniminen</V>
<V>jo tunsi venon tulevan,</V>
<V>satalauan laiehtivan.</V>
<V>Sanan virkkoi, noin nimesi:</V>
<V>"Lienet veikkoni venonen</V>
<V>elikkä isoni pursi,</V>
<V>niin koe kohin kotia,</V>
<V>käänny päin omille maille,</V>
<V>nenin näihin valkamoihin,</V>
<V>perin muille valkamoille!</V>
<V>Lienet pursi ventovieras,</V>
<V>ulommaksi uiksennellos,</V>
<V>vastoin muita valkamoita,</V>
<V>perin näihin valkamoihin!"</V>
<V>Ei ollut veno kotoinen</V>
<V>eikä pursi ventovieras:</V>
<V>olipa pursi Väinämöisen,</V>
<V>laiva laulajan ikuisen.</V>
<V>Jo luoksi lähentelihe,</V>
<V>pakinoille painatteli,</V>
<V>sanan vieä, toisen tuoa,</V>
<V>kolmannen kovin puhua.</V>
<V>Annikki hyväniminen,</V>
<V>yön tytti, hämärän neiti,</V>
<V>purrelta kyselemähän:</V>
<V>"Kunne läksit, Väinämöinen,</V>
<V>suorihit, suvannon sulho,</V>
<V>maan valio, valmistihit?"</V>
<V>Tuop' on vanha Väinämöinen</V>
<V>puhelevi purrestansa:</V>
<V>"Läksin lohta pyytämähän,</V>
<V>kuujoa kuettamahan</V>
<V>Tuonen mustasta joesta,</V>
<V>syvästä saraojasta."</V>
<V>Annikki hyväniminen,</V>
<V>hänpä tuon sanoiksi virkki:</V>
<V>"Elä tyhjiä valehi,</V>
<V>tunnen mie kalanku'unki!</V>
<V>Toisinpa isoni ennen,</V>
<V>toisin valtavanhempani</V>
<V>läksi lohta pyytämähän,</V>
<V>taimenta tavottamahan:</V>
<V>oli verkkoja venonen,</V>
<V>laivan täysi laskimia,</V>
<V>siinä nuotat, siinä nuorat,</V>
<V>siinä tarpoimet sivulla,</V>
<V>atra'imet alla teljon,</V>
<V>pitkät sauvoimet perässä.</V>
<V>Kunne läksit, Väinämöinen,</V>
<V>ulkosit, uvantolainen?"</V>
<V>Sanoi vanha Väinämöinen:</V>
<V>"Läksin hanhien hakuhun,</V>
<V>kirjasiipien kisahan,</V>
<V>kuolasuien korjelohon</V>
<V>Saksan salmilta syviltä,</V>
<V>ulapoilta auke'ilta."</V>
<V>Annikki hyväniminen</V>
<V>sanan virkkoi, noin nimesi:</V>
<V>"Tunnen mie toen puhujan</V>
<V>ekä keksin kielastajan!</V>
<V>Toisinpa isoni ennen,</V>
<V>toisin valtavanhempani</V>
<V>läksi hanhien ajohon,</V>
<V>punasuien puujelohon:</V>
<V>jousi oli suuri jäntehessä,</V>
<V>vetehessä kaari kaunis,</V>
<V>koira musta kahlehissa,</V>
<V>kahle kaarehen siottu;</V>
<V>rakki juoksi rannan teitä,</V>
<V>pennut kiiteli kiviä.</V>
<V>Sano totta, Väinämöinen:</V>
<V>kunne kuitenki käkesit?"</V>
<V>Sanoi vanha Väinämöinen:</V>
<V>"Entä jos minä menisin</V>
<V>noihin suurihin sotihin,</V>
<V>tasapäihin tappeloihin,</V>
<V>joss' on verta säärivarsi,</V>
<V>polven korkeus punaista?"</V>
<V>Aina Annikki sanovi,</V>
<V>tinarinta riukuttavi:</V>
<V>"Tunnen mie soanki käynnin!</V>
<V>Kun ennen isoni läksi</V>
<V>noihin suurihin sotihin,</V>
<V>tasapäihin tappeloihin,</V>
<V>sata miest' oli soutamassa,</V>
<V>tuhat ilman istumassa,</V>
<V>nenin jousia nenässä,</V>
<V>terin miekat teljopuilla.</V>
<V>Sano jo toet totiset,</V>
<V>valehettomat, vakaiset:</V>
<V>kunne läksit, Väinämöinen,</V>
<V>suorihit, suvantolainen?"</V>
<V>Silloin vanha Väinämöinen</V>
<V>sanan virkkoi, noin nimesi:</V>
<V>"Tule, tytti, purteheni,</V>
<V>neitonen, venoseheni,</V>
<V>niin sanon toet totiset,</V>
<V>valehettomat, vakaiset!"</V>
<V>Annikki sanan sanovi,</V>
<V>tinarinta riuvahutti:</V>
<V>"Tuuli sulle purtehesi,</V>
<V>ahava venosehesi!</V>
<V>Käännän purtesi kumohon,</V>
<V>alas keulan keikahutan,</V>
<V>jos en saa tosia kuulla,</V>
<V>kunne lähteä käkesit,</V>
<V>kuulla tarkkoja tosia,</V>
<V>valehia viimeisiä."</V>
<V>Silloin vanha Väinämöinen</V>
<V>sanan virkkoi, noin nimesi:</V>
<V>"Toki ma sanon toetki,</V>
<V>jos vähän valehtelinki:</V>
<V>läksin neittä kosjomahan,</V>
<V>impeä anelemahan</V>
<V>pimeästä Pohjolasta,</V>
<V>summasta Sariolasta,</V>
<V>miehen syöjästä sijasta,</V>
<V>urohon upottajasta."</V>
<V>Annikki hyväniminen,</V>
<V>yön tytti, hämärän neito,</V>
<V>kun tunsi toet totiset,</V>
<V>valehettomat, vakaiset,</V>
<V>heitti hunnut huuhtomatta,</V>
<V>vaattehet viruttamatta</V>
<V>laajan laiturin laelle,</V>
<V>päähän portahan punaisen.</V>
<V>Käsin vaali vaattehensa,</V>
<V>kourin helmansa kokosi,</V>
<V>siitä sai samoamahan,</V>
<V>heti joutui juoksemahan;</V>
<V>tulevi sepon kotihin,</V>
<V>itse astuvi pajahan.</V>
<V>Tuo oli seppo Ilmarinen,</V>
<V>takoja iän-ikuinen,</V>
<V>takoi rautaista rahia,</V>
<V>hope'ista huolitteli,</V>
<V>kyynärä kyventä päässä,</V>
<V>syli syttä hartioilla.</V>
<V>Astui Annikki ovelle,</V>
<V>sanan virkkoi, noin nimesi:</V>
<V>"Veli, seppo Ilmarinen,</V>
<V>takoja iän-ikuinen!</V>
<V>Taos mulle sukkulainen,</V>
<V>tao sormukset soreat,</V>
<V>kahet, kolmet korvakullat,</V>
<V>viiet, kuuet vyöllisvitjat,</V>
<V>niin sanon toet totiset,</V>
<V>valehettomat, vakaiset!"</V>
<V>Sanoi seppo Ilmarinen:</V>
<V>"Kun sanot hyvät sanomat,</V>
<V>taon sulle sukkulaisen,</V>
<V>taon sormukset soreat,</V>
<V>taon ristin rinnoillesi,</V>
<V>päällispankasi parannan;</V>
<V>sanonet pahat sanomat,</V>
<V>rikki murran muinaisetki,</V>
<V>tungen päältäsi tulehen,</V>
<V>alle ahjoni ajelen."</V>
<V>Annikki hyvänimikkö,</V>
<V>hänpä tuon sanoiksi virkki:</V>
<V>"Ohoh seppo Ilmarinen!</V>
<V>Muistat sa mokomin naia,</V>
<V>jonka muinen kihlaelit,</V>
<V>varoittelit vaimoksesi!</V>
<V>"Takoa yhä taputat,</V>
<V>ajan kaiken kalkuttelet;</V>
<V>kesän kengität hevoista,</V>
<V>talven rautoja rakennat,</V>
<V>yön kohennat korjiasi,</V>
<V>päivän laait laitioita</V>
<V>kulkeaksesi kosihin,</V>
<V>päästäksesi Pohjolahan:</V>
<V>jo nyt vievät viekkahammat,</V>
<V>etevämmät ennättävät,</V>
<V>ottavat sinun omasi,</V>
<V>anastavat armahasi,</V>
<V>vuosin kaksin katsomasi,</V>
<V>kolmin vuosin kosjomasi.</V>
<V>Jo menevi Väinämöinen</V>
<V>selässä meren sinisen</V>
<V>kokan kultaisen kuvussa,</V>
<V>melan vaskisen varassa</V>
<V>pimeähän Pohjolahan,</V>
<V>summahan Sariolahan."</V>
<V>Tunkihe sepolle tuska,</V>
<V>rautiolle raskas tunti:</V>
<V>kirposi pihet piosta,</V>
<V>vasara käestä vaipui.</V>
<V>Sanoi seppo Ilmarinen:</V>
<V>"Annikki sisarueni!</V>
<V>Taon sulle sukkulaisen,</V>
<V>taon sormukset soreat,</V>
<V>kahet, kolmet korvaskullat,</V>
<V>viiet, kuuet vyöllisvitjat:</V>
<V>lämmitä kyly metinen,</V>
<V>saustuta simainen sauna</V>
<V>hienoisilla halkosilla,</V>
<V>pienillä pirastehilla!</V>
<V>Laai pikkuisen poroa,</V>
<V>lipeäistä liuvahuta,</V>
<V>millä päätäni pesisin,</V>
<V>varruttani valkoaisin</V>
<V>sykysyisistä sysistä,</V>
<V>taonnoista talvisista!"</V>
<V>Annikki hyvänimikkö</V>
<V>lämmitti saloa saunan</V>
<V>puilla tuulen taittamilla,</V>
<V>Ukon ilman iskemillä.</V>
<V>Kivet koskesta kokosi,</V>
<V>saattoi löylyn lyötäviksi,</V>
<V>ve'et lemmen lähtehestä,</V>
<V>heraisesta hettehestä.</V>
<V>Taittoi vastan varvikosta,</V>
<V>lempivastasen lehosta,</V>
<V>hauteli metisen vastan</V>
<V>metisen kiven nenässä.</V>
<V>Laati piimäistä poroa,</V>
<V>ytelmäistä saipuata,</V>
<V>saipuata säihkyväistä,</V>
<V>säihkyväistä, suihkuvaista,</V>
<V>sulhon pään pesettimeksi,</V>
<V>vartalon valattimeksi.</V>
<V>Itse seppo Ilmarinen,</V>
<V>takoja iän-ikuinen,</V>
<V>takoi neien tarpehia,</V>
<V>päällispankoja paranti</V>
<V>yhen kylyn joutuessa,</V>
<V>yhen saunan saapuessa;</V>
<V>ne työnti tytön kätehen.</V>
<V>Tyttö tuon sanoiksi virkki:</V>
<V>"Jo nyt saunan saustuttelin,</V>
<V>lämmitin kylyn utuisen,</V>
<V>hauoin vastat valmihiksi,</V>
<V>lempivastat liehautin.</V>
<V>Kylve, veikko, kyllältäsi,</V>
<V>vala vettä vallaltasi,</V>
<V>pese pääsi pellaviksi,</V>
<V>silmäsi lumisiruiksi!"</V>
<V>Siitä seppo Ilmarinen</V>
<V>kävi itse kylpemähän</V>
<V>sekä kylpi kylläksensä,</V>
<V>valelihe valkeaksi;</V>
<V>pesi silmät sirkeäksi,</V>
<V>silmäkulmat kukkeaksi,</V>
<V>kaulansa kananmuniksi,</V>
<V>koko varren valkeaksi.</V>
<V>Tuli saunasta tupahan,</V>
<V>- tuli tuntemattomana,</V>
<V>kasvot vallan kaunihina,</V>
<V>poskipäät punertavina.</V>
<V>Siitä tuon sanoiksi virkki:</V>
<V>"Annikki sisarueni!</V>
<V>Tuo nyt paita palttinainen,</V>
<V>kanna vaattehet vakaiset,</V>
<V>millä vartta valmistelen</V>
<V>sulhoseksi suoritessa!"</V>
<V>Annikki hyväniminen</V>
<V>toip' on paian palttinaisen</V>
<V>hipiälle hiettömälle,</V>
<V>iholle alastomalle;</V>
<V>siitä kaatiot kapoiset,</V>
<V>nuo emosen ompelemat,</V>
<V>sivuille syettömille,</V>
<V>luien tuntumattomille.</V>
<V>Toi siitä sukat sulavat,</V>
<V>emon impenä kutomat,</V>
<V>säärille säsyttömille,</V>
<V>luuttomille pohke'ille;</V>
<V>siitä kengät kelvolliset,</V>
<V>Saksan saappahat parahat</V>
<V>päälle sukkien sulien,</V>
<V>emon neinnä neulomien.</V>
<V>Haki haljakan sinisen,</V>
<V>alta maksankarvallisen,</V>
<V>päälle paian palttinaisen,</V>
<V>tuon on aivan aivinaisen;</V>
<V>siihen sarkakauhtanaisen,</V>
<V>veroin neljin vieritetyn,</V>
<V>päälle haljakan sinisen,</V>
<V>tuon on uuen uutukaisen;</V>
<V>tuhatnyplän uuen turkin,</V>
<V>saoin kaunoin kaunistetun,</V>
<V>päälle sarkakauhtanaisen,</V>
<V>tuon veralla vierittämän;</V>
<V>vielä vyön on vyöhyställe,</V>
<V>kultakirjan kussakkaisen,</V>
<V>emon impenä kutoman,</V>
<V>kassapäänä kaikuttaman;</V>
<V>siitä kirjakintahaiset,</V>
<V>kultasuiset sormikkahat,</V>
<V>Lapin lapsien latomat,</V>
<V>kätösille kaunihille;</V>
<V>siitä pystyisen kypärin</V>
<V>kultaisille kutrisille,</V>
<V>tuon isonsa ostamaisen,</V>
<V>sulhaismiesnä suorittaman.</V>
<V>Siitä seppo Ilmarinen</V>
<V>vaatettihe, valmistihe,</V>
<V>pukihe, somistelihe.</V>
<V>Sanoi sitte orjallensa:</V>
<V>"Valjasta nyt viljo varsa</V>
<V>kirjokorjasen etehen</V>
<V>lähteäkseni ajohon,</V>
<V>mennäkseni Pohjolahan!"</V>
<V>Orja tuon sanoiksi virkki:</V>
<V>"On meillä oroista kuusi,</V>
<V>kauran syöpeä hepoa.</V>
<V>Minkä noista valjastaisin?"</V>
<V>Sanoi seppo Ilmarinen:</V>
<V>"Sie ota paras oronen:</V>
<V>pistä varsa valjahisin,</V>
<V>ruskea re'en etehen!</V>
<V>Pane kuusi kukkulaista,</V>
<V>seitsemän siniotusta</V>
<V>vempelille viekumahan,</V>
<V>rahkehille raukumahan,</V>
<V>jotta kaunot katsahtaisi,</V>
<V>impyet ihasteleisi!</V>
<V>Kanna tuohon karhun talja</V>
<V>päällä istuellakseni,</V>
<V>tuopa toinen, turskan talja</V>
<V>kirjokorjan katteheksi!"</V>
<V>Tuo orja alinomainen,</V>
<V>rahan pantu palkkalainen</V>
<V>pisti varsan valjahisin,</V>
<V>ruskean re'en etehen.</V>
<V>Pani kuusi kukkulaista,</V>
<V>seitsemän siniotusta</V>
<V>vempelille viekumahan,</V>
<V>rahkehille raukumahan.</V>
<V>Kantoi tuohon karhun taljan</V>
<V>istuaksensa isännän,</V>
<V>toip' on toisen, turskan taljan</V>
<V>kirjokorjan katteheksi.</V>
<V>Itse seppo Ilmarinen,</V>
<V>takoja iän-ikuinen,</V>
<V>Ukkoa rukoelevi,</V>
<V>Pauannetta palvoavi:</V>
<V>"Laske, Ukko, uutta lunta,</V>
<V>visko hienoa vitiä,</V>
<V>lunta korjan luikutella,</V>
<V>vitiä re'en vilata!"</V>
<V>Laskip' Ukko uutta lunta,</V>
<V>viskoi hienoista vitiä;</V>
<V>se katti kanervan varret,</V>
<V>peitti maalta marjan varret.</V>
<V>Siitä seppo Ilmarinen</V>
<V>istuikse teräsrekehen;</V>
<V>sanovi sanalla tuolla,</V>
<V>lausui tuolla lausehella:</V>
<V>"Lähe nyt, onni, ohjilleni,</V>
<V>Jumala rekoseheni!</V>
<V>Onni ei taita ohjaksia,</V>
<V>Jumala ei riko rekeä."</V>
<V>Otti ohjakset kätehen,</V>
<V>siiman toisehen sivalti,</V>
<V>heitti siimalla hevoista,</V>
<V>itse tuon sanoiksi virkki:</V>
<V>"Lähe nyt, laukki, laskemahan,</V>
<V>liinaharja, liikkumahan!"</V>
<V>Ajavi hypittelevi</V>
<V>meren hietaharjuloita,</V>
<V>simasalmien sivutse,</V>
<V>leppäharjun hartioitse.</V>
<V>Ajoi rannat raksutellen,</V>
<V>rannan hiekat helskytellen:</V>
<V>somer silmille sirisi,</V>
<V>meri parskui parmahille.</V>
<V>Ajoi päivän, ajoi toisen,</V>
<V>kohta kolmannen ajavi;</V>
<V>jo päivänä kolmantena</V>
<V>yllättävi Väinämöisen.</V>
<V>Sanan virkkoi, noin nimesi,</V>
<V>itse lausui ja pakisi:</V>
<V>"Oi on vanha Väinämöinen!</V>
<V>Tehkämme sula sovinto,</V>
<V>jos on kiistoin kihlonemme,</V>
<V>kiistoin käynemme kosissa:</V>
<V>ei neittä väellä vieä,</V>
<V>vastoin mieltä miehelähän."</V>
<V>Sanoi vanha Väinämöinen:</V>
<V>"Teen minä sulan sovinnon:</V>
<V>ei neittä väellä vieä,</V>
<V>vastoin mieltä miehelähän.</V>
<V>Sille neiti antaminen,</V>
<V>kelle mielensä tekevi,</V>
<V>pitämättä pitkän kaihon,</V>
<V>vihan viikon kantamatta."</V>
<V>Ajoivat e'elle siitä</V>
<V>matkoansa kumpainenki:</V>
<V>pursi juoksi, ranta roikki,</V>
<V>oro juoksi, maa jämäsi.</V>
<V>Kului aikoa vähäisen,</V>
<V>pirahteli pikkaraisen.</V>
<V>Jopa haukkui hallikoira,</V>
<V>linnan lukki luskutteli</V>
<V>pimeässä Pohjolassa,</V>
<V>sangassa Sariolassa;</V>
<V>hiisti ensin hiljemmältä,</V>
<V>harviammalta murahti</V>
<V>perän lyöen pientarehen,</V>
<V>hännän maahan torkutellen.</V>
<V>Sanoi Pohjolan isäntä:</V>
<V>"Käyös, tyttö, katsomahan,</V>
<V>mitä haukkui hallikoira,</V>
<V>luppakorva luikutteli!"</V>
<V>Tytti taiten vastaeli:</V>
<V>"En joua, isäni kulta:</V>
<V>suur' on läävä läänittävä,</V>
<V>karja suuri katsottava,</V>
<V>paasi paksu jauhettava,</V>
<V>jauhot hienot seulottavat;</V>
<V>paasi paksu, jauhot hienot,</V>
<V>jauhaja vähäväkinen."</V>
<V>Hiljan haukkui linnan hiisi,</V>
<V>harvoin harmio mureksi.</V>
<V>Sanoi Pohjolan isäntä:</V>
<V>"Käyös, akka, katsomahan,</V>
<V>mitä haukkuvi halikka,</V>
<V>linnan luppa luikuttavi!"</V>
<V>Akka tuon sanoiksi virkki:</V>
<V>"En joua, käkeäkänä:</V>
<V>pere on suuri syötettävä,</V>
<V>murkinainen suorittava,</V>
<V>leipä paksu leivottava,</V>
<V>taikina taputettava;</V>
<V>leipä paksu, jauhot pienet,</V>
<V>leipoja vähäväkinen."</V>
<V>Sanoi Pohjolan isäntä:</V>
<V>"Ainap' on akoilla kiire,</V>
<V>aina työtä tyttärillä,</V>
<V>pankollaki paistuessa,</V>
<V>vuotehellaki venyissä.</V>
<V>Mene, poika, katsomahan!"</V>
<V>Poika tuon sanoiksi virkki:</V>
<V>"Min' en joua katsomahan:</V>
<V>kirves on tylsä tahkottava,</V>
<V>pölkky paksu leikattava,</V>
<V>pino suuri pilkottava,</V>
<V>halko hieno latjattava;</V>
<V>pino suuri, halko hieno,</V>
<V>pilkkoja vähäväkinen."</V>
<V>Aina haukkui linnan hakki,</V>
<V>linnan lukki luksutteli,</V>
<V>peni julma juhmutteli,</V>
<V>saaren vartio valitti</V>
<V>perän peltohon sysäten,</V>
<V>hännän kääten käppyrähän.</V>
<V>Sanoi Pohjolan isäntä:</V>
<V>"Ei halli valetta hauku,</V>
<V>ikipuol' ei ilman virka,</V>
<V>ei se honkihin horise."</V>
<V>Kävi itse katsomahan.</V>
<V>Astuvi pihalta poikki</V>
<V>pellolle perimäiselle,</V>
<V>ta'immalle tanhualle.</V>
<V>Katsoi koiran suuta myöten,</V>
<V>nenävartta valvatteli</V>
<V>tuulikunnahan kukutse,</V>
<V>leppäharjun hartioitse.</V>
<V>Jo näki toen totisen,</V>
<V>mitä haukkui hallikoira,</V>
<V>maan valio vaikutteli,</V>
<V>villahäntä vieretteli:</V>
<V>purjehti veno punainen</V>
<V>selän puolen Lemmenlahta,</V>
<V>kirjokorja kiitelevi</V>
<V>maapuolen Simasaloa.</V>
<V>Itse Pohjolan isäntä</V>
<V>pian pirttihin menevi,</V>
<V>alle kattojen ajaikse;</V>
<V>sanan virkkoi, noin nimesi:</V>
<V>"Jo tulevi vierahia</V>
<V>selällä meren sinisen:</V>
<V>ajetahan kirjokorjin</V>
<V>tuon puolen Simasaloa,</V>
<V>lasketahan laivoin suurin</V>
<V>tämän puolen Lemmenlahta."</V>
<V>Sanoi Pohjolan emäntä:</V>
<V>"Mistä arpa saatanehe</V>
<V>tulevista vierahista?</V>
<V>Oi on pieni piikaseni!</V>
<V>Pane pihlajat tulehen,</V>
<V>puu valio valkeahan!</V>
<V>Kun on verta vuotanevi,</V>
<V>niin silloin sota tulevi;</V>
<V>kunp' on vettä vuotanevi,</V>
<V>aina rauhassa elämme."</V>
<V>Pohjan piika pikkarainen,</V>
<V>neiti nöyrä, käskyläinen,</V>
<V>pisti pihlajat tulehen,</V>
<V>puun valion valkeahan;</V>
<V>eip' on verta vuoakana,</V>
<V>eip' on verta eikä vettä:</V>
<V>läksi mettä vuotamahan,</V>
<V>simoa sirettämähän.</V>
<V>Virkkoi Suovakko sopesta,</V>
<V>akka vanha vaipan alta:</V>
<V>"Puu kun mettä vuotanevi,</V>
<V>simoa sirettänevi,</V>
<V>niin mi saapi vierahia,</V>
<V>se on suuri sulhaiskansa."</V>
<V>Siitä Pohjolan emäntä,</V>
<V>Pohjan akka, Pohjan tyttö</V>
<V>pian pistihe pihalle,</V>
<V>kaapsahtihe kartanolle</V>
<V>luoen silmänsä selälle,</V>
<V>kääten päätä päivän alle.</V>
<V>Näki tuolta tuon tulevan,</V>
<V>uuen purren purjehtivan,</V>
<V>satalauan laiehtivan</V>
<V>selän puolen Lemmenlahta;</V>
<V>haaksi paistoi haljakalle,</V>
<V>punaiselle pursipuoli;</V>
<V>mies puhas perässä purren</V>
<V>melan vaskisen varassa.</V>
<V>Näki juoksevan orosen,</V>
<V>vierevän reki punaisen,</V>
<V>kirjokorjan kiiättävän</V>
<V>maapuolen Simasaloa,</V>
<V>kuusin kultaisin käkösin</V>
<V>vempelellä kukkumassa,</V>
<V>seitsemin siniotuksin</V>
<V>rahkehella laulamassa;</V>
<V>mies rehevä reen perässä,</V>
<V>uros selvä ohjaksissa.</V>
<V>Sanoi Pohjolan emäntä,</V>
<V>itse lausui, noin nimesi:</V>
<V>"Kummallenp' on mielit mennä,</V>
<V>kun tulevat tahtomahan</V>
<V>ikuiseksi ystäväksi,</V>
<V>kainaloiseksi kanaksi?</V>
<V>"Ken se haahella tulevi,</V>
<V>laskevi veno punaisin</V>
<V>selän puolen Lemmenlahta,</V>
<V>se on vanha Väinämöinen:</V>
<V>tuopi laivalla eloa,</V>
<V>aluksella aartehia.</V>
<V>"Ken se korjalla ajavi,</V>
<V>kirjavalla kiiättävi</V>
<V>maapuolen Simasaloa,</V>
<V>se on seppo Ilmarinen:</V>
<V>tuopi tyhjeä valetta,</V>
<V>korjan täyen luottehia.</V>
<V>"Kunpa tullahan tupahan,</V>
<V>tuop' on tuopilla simoa,</V>
<V>kanna kaksikorvaisella;</V>
<V>työnnä tuoppi sen kätehen,</V>
<V>kellen on mieli mennäksesi!</V>
<V>Anna Väinölän ukolle,</V>
<V>ku tuo haahella hyvyyttä,</V>
<V>aluksella aartehia!"</V>
<V>Tuop' on kaunis Pohjan tyttö,</V>
<V>tuo osasi noin sanoa:</V>
<V>"Oi on maammo, kantajani,</V>
<V>oi emo, ylentäjäni!</V>
<V>En mene osan hyvyylle</V>
<V>enkä miehen mielevyylle,</V>
<V>menenp' on otsan hyvyylle,</V>
<V>varren kaiken kauneuulle.</V>
<V>Eikä neittä ennenkänä</V>
<V>ei ole myötynä eloihin;</V>
<V>neiti on ilman antaminen</V>
<V>Ilmariselle sepolle,</V>
<V>ku on sampuen takonut,</V>
<V>kirjokannen kalkutellut."</V>
<V>Sanoi Pohjolan emäntä:</V>
<V>"Ohoh lasta lampahutta!</V>
<V>Menet seppo Ilmarille,</V>
<V>vaahtiotsalle varaksi,</V>
<V>sepon hurstin huuhtojaksi,</V>
<V>sepon pään pesettimeksi!"</V>
<V>Tyttö tuohon vastoavi,</V>
<V>sanan virkkoi, noin nimesi:</V>
<V>"Mene en Väinölän ukolle,</V>
<V>ikivanhalle varaksi:</V>
<V>vaiva vanhasta tulisi,</V>
<V>ikävä iällisestä."</V>
<V>Silloin vanha Väinämöinen</V>
<V>oli eellä ennättäjä.</V>
<V>Ajoi purtensa punaisen,</V>
<V>laski haahen haljakkaisen</V>
<V>teloille teräksisille,</V>
<V>vaskisille valkamoille;</V>
<V>itse tungeikse tupahan,</V>
<V>alle kattojen ajaikse.</V>
<V>Siinä lausui lattialta,</V>
<V>oven suusta, alta orren,</V>
<V>sanovi sanalla tuolla,</V>
<V>lausui tuolla lausehella:</V>
<V>"Tuletko minulle, neiti,</V>
<V>ikuiseksi ystäväksi,</V>
<V>polviseksi puolisoksi,</V>
<V>kainaloiseksi kanaksi?"</V>
<V>Tuopa kaunis Pohjan tytti</V>
<V>itse ennätti sanoa:</V>
<V>"Joko sie venosen veistit,</V>
<V>joko laait laivan suuren</V>
<V>kehrävarteni muruista,</V>
<V>kalpimeni kappaleista?"</V>
<V>Sanoi vanha Väinämöinen,</V>
<V>itse lausui ja pakisi:</V>
<V>"Jo laain hyvänki laivan,</V>
<V>veistin ankaran venosen,</V>
<V>jok' on tuulessa tukeva</V>
<V>ja varava vastasäällä</V>
<V>halki aaltojen ajella,</V>
<V>selät vetten seurustella:</V>
<V>kuplina kohotteleikse,</V>
<V>lumpehina luikahaikse</V>
<V>poikki Pohjolan vesien,</V>
<V>lakkipäien lainehien."</V>
<V>Tuopa kaunis Pohjan tytti</V>
<V>sanan virkkoi, noin nimesi:</V>
<V>"En kiitä meristä miestä,</V>
<V>aallonlaskija-urosta:</V>
<V>tuuli vie merellä mielen,</V>
<V>aivot särkevi ahava.</V>
<V>Enkä taia tullakana,</V>
<V>en tulla minä sinulle</V>
<V>ikuiseksi ystäväksi,</V>
<V>kainaloiseksi kanaksi,</V>
<V>sun sijan levittäjäksi,</V>
<V>päänalaisen laskijaksi."</V>
</TEXT>
</ITEM>
<ITEM nro="kalevala19" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>19</ID>
<TMP>1849</TMP>
</META>
<TEXT>
<CPT>Yhdeksästoista runo</CPT>
<V>Siitä seppo Ilmarinen,</V>
<V>takoja iän-ikuinen,</V>
<V>itse tungeikse tupahan,</V>
<V>kaivaikse katoksen alle.</V>
<V>Tuotihin simoa tuoppi,</V>
<V>mettä kannu kannettihin</V>
<V>seppo Ilmarin kätehen.</V>
<V>Seppo tuon sanoiksi virkki:</V>
<V>"En ennen sinä ikänä,</V>
<V>kuuna kullan valkeana</V>
<V>juone näitä juomisia,</V>
<V>kuin ma saan nähä omani,</V>
<V>onko valmis valvattini,</V>
<V>valmis valvateltavani."</V>
<V>Tuop' on Pohjolan emäntä</V>
<V>sanan virkkoi, noin nimesi:</V>
<V>"Vaiv' on suuri valvatissa,</V>
<V>vaiva valvateltavassa:</V>
<V>jalk' on kesken kenkimistä,</V>
<V>toinen vieläki kesempi.</V>
<V>Äsken on valmis valvattisi,</V>
<V>oike'in otettavasi,</V>
<V>kun sa kynnät kyisen pellon,</V>
<V>käärmehisen käännättelet</V>
<V>ilman auran astumatta,</V>
<V>vaarnojen värisemättä.</V>
<V>Senpä Hiisi ennen kynti,</V>
<V>Lempo varsinki vakoili</V>
<V>vaarnasilla vaskisilla,</V>
<V>auralla tuliterällä;</V>
<V>oma poikani poloinen</V>
<V>heitti kesken kyntämättä."</V>
<V>Silloin seppo Ilmarinen</V>
<V>meni neitonsa tupahan.</V>
<V>Itse tuon sanoiksi virkki:</V>
<V>"Yön tyttö, hämärän neito!</V>
<V>Muistatko ajan mokoman,</V>
<V>kun kuvasin uuen sammon,</V>
<V>kirjokannen kalkuttelin?</V>
<V>Sie vannoit ikivalasi</V>
<V>eessä julkisen Jumalan,</V>
<V>alla kasvon kaikkivallan,</V>
<V>tullaksesi toivottelit mulle,</V>
<V>miehelle hyvälle,</V>
<V>ikuiseksi ystäväksi,</V>
<V>kainaloiseksi kanaksi:</V>
<V>nyt ei äiti annakana,</V>
<V>työnnä mulle tyttöänsä</V>
<V>kyntämättä kyisen pellon,</V>
<V>käärmehisen kääntämättä."</V>
<V>Antoi morsian apua,</V>
<V>työnti neito neuvokkia:</V>
<V>"Ohoh seppo Ilmarinen,</V>
<V>takoja iän-ikuinen!</V>
<V>Aura kultainen kuvoa,</V>
<V>hope'inen huolittele!</V>
<V>Sillä kynnät kyisen pellon,</V>
<V>käärmehisen käännättelet."</V>
<V>Tuop' on seppo Ilmarinen</V>
<V>kullan ahjohon asetti,</V>
<V>hopeansa lietsimehen,</V>
<V>tuosta aurasen takovi.</V>
<V>Takoi rautaiset talukset,</V>
<V>teräksiset säärystimet,</V>
<V>ne on päällensä pukevi,</V>
<V>säärillensä säätelevi;</V>
<V>rautapaitahan paneikse,</V>
<V>teräsvöihin vyöteleikse,</V>
<V>otti rautarukkasensa,</V>
<V>nouti kintahat kiviset.</V>
<V>Sai siitä tulisen ruunan,</V>
<V>valjasti hyvän hevosen,</V>
<V>läksi pellon kynnäntähän,</V>
<V>vainion vakoantahan.</V>
<V>Näki päitä pyöriviä,</V>
<V>raivoja ratisevia.</V>
<V>Sanovi sanalla tuolla:</V>
<V>"Hoi mato, Jumalan luoma!</V>
<V>Kuka nosti nokkoasi,</V>
<V>kenpä käski ja kehoitti</V>
<V>päätä pystössä piteä,</V>
<V>kaulan vartta kankeata?</V>
<V>Pois nyt tieltä poikellaite,</V>
<V>tungeite kulohon, kurja,</V>
<V>alas kursohon kuoite,</V>
<V>heilauta heinikkohon!</V>
<V>Josp' on tuolta pääsi nostat,</V>
<V>Ukko pääsi särkenevi</V>
<V>nuolilla teräsnenillä,</V>
<V>rakehilla rautaisilla."</V>
<V>Siitä kynti kyisen pellon,</V>
<V>akoeli maan matoisen,</V>
<V>nosti kyitä kynnökselle,</V>
<V>käärmehiä käännökselle.</V>
<V>Sanoi tuolta tultuansa:</V>
<V>"Jo nyt kynnin kyisen pellon,</V>
<V>vakoelin maan matoisen,</V>
<V>käärmehisen käännättelin.</V>
<V>Joko tyttö työnnetähän,</V>
<V>annetahan ainoiseni?"</V>
<V>Tuop' on Pohjolan emäntä</V>
<V>sanan virkkoi, noin nimesi:</V>
<V>"Äsken neiti annetahan,</V>
<V>tyttö täältä työnnetähän,</V>
<V>kun sa tuonet Tuonen karhun,</V>
<V>suistanet suen Manalan</V>
<V>tuolta Tuonelan salosta,</V>
<V>Manalan majan periltä;</V>
<V>sata on saanut suistamahan,</V>
<V>tullut ei yhtänä takaisin."</V>
<V>Siitä seppo Ilmarinen</V>
<V>meni neitonsa tupahan.</V>
<V>Sanan virkkoi, noin nimesi:</V>
<V>"Työ minulle määrättihin:</V>
<V>suistoa suet Manalan,</V>
<V>Tuonen karhut tuoakseni</V>
<V>tuolta Tuonelan salosta,</V>
<V>Manalan majan periltä."</V>
<V>Antoi morsian apua,</V>
<V>työnti neito neuvokkia:</V>
<V>"Ohoh seppo Ilmarinen,</V>
<V>takoja iän-ikuinen!</V>
<V>Teräksestä tehkös suitset,</V>
<V>päitset rauasta rakenna</V>
<V>yhellä vesikivellä,</V>
<V>kolmen kosken kuohumilla!</V>
<V>Niillä tuonet Tuonen karhut,</V>
<V>suistanet suet Manalan."</V>
<V>Siitä seppo Ilmarinen,</V>
<V>akoja iän-ikuinen,</V>
<V>teräksestä suitti suitset,</V>
<V>päitset rauasta rakenti</V>
<V>yhellä vesikivellä,</V>
<V>kolmen kosken kuohumilla.</V>
<V>Kävi siitä suistamahan;</V>
<V>itse noin sanoiksi virkki:</V>
<V>"Ututyttö Terhenetär!</V>
<V>Seulo seulalla utua,</V>
<V>terhenistä tepsuttele</V>
<V>viljan vierimäsijoille,</V>
<V>jottei kuule kulkevaksi</V>
<V>eik' on eestäni pakene!"</V>
<V>Sai sutosen suitsi-suuhun,</V>
<V>karhun rautakahlehesen</V>
<V>tuolta Tuonen kankahalta,</V>
<V>sinisen salon sisästä.</V>
<V>Sanoi tuolta tultuansa:</V>
<V>"Anna, akka, tyttäresi!</V>
<V>Jo olen tuonut Tuonen karhun,</V>
<V>suistanut suen Manalan."</V>
<V>Tuop' on Pohjolan emäntä</V>
<V>sanan virkkoi, noin nimesi:</V>
<V>"Äsken alli annetahan,</V>
<V>sinisotka suoritahan,</V>
<V>kun saat suuren suomuhauin,</V>
<V>liikkuvan kalan lihavan,</V>
<V>tuolta Tuonelan joesta,</V>
<V>Manalan alantehesta</V>
<V>ilman nuotan nostamatta,</V>
<V>käsiverkon kääntämättä.</V>
<V>Sata on saanut pyytämähän,</V>
<V>tullut ei yhtänä takaisin."</V>
<V>Jopa tuskiksi tulevi,</V>
<V>läylemmäksi lankeavi.</V>
<V>Meni neitonsa tupahan,</V>
<V>itse tuon sanoiksi virkki:</V>
<V>"Työ minulle määrättihin</V>
<V>aina entistä parempi:</V>
<V>saa'a suuri suomuhauki,</V>
<V>liikkuva kala lihava,</V>
<V>Tuonen mustasta joesta,</V>
<V>Manalan ikipurosta</V>
<V>verkotoinna, nuotatoinna,</V>
<V>ilman muutta pyy'yksettä."</V>
<V>Antoi morsian apua,</V>
<V>työnti neito neuvokkia:</V>
<V>"Ohoh seppo Ilmarinen!</V>
<V>Ellös olko milläskänä!</V>
<V>Taop' on tulinen kokko,</V>
<V>vaakalintu valke'inen!</V>
<V>Sillä saanet suuren hauin,</V>
<V>liikkuvan kalan lihavan,</V>
<V>Tuonen mustasta joesta,</V>
<V>Manalan alantehesta."</V>
<V>Se on seppo Ilmarinen,</V>
<V>takoja iän-ikuinen,</V>
<V>takovi kokon tulisen,</V>
<V>vaakalinnun valke'isen;</V>
<V>kourat rauasta kuvasi,</V>
<V>teräksestä temmottimet,</V>
<V>siiviksi venehen vieret.</V>
<V>Itse siiville yleni,</V>
<V>selkähän sijoittelihe,</V>
<V>kokon kynkkäluun nenille.</V>
<V>Siitä neuvoi kokkoansa,</V>
<V>vaakalintua varoitti:</V>
<V>"Kokkoseni, lintuseni!</V>
<V>Menes lennä, kunne käsken:</V>
<V>Tuonen mustalle joelle,</V>
<V>Manalan alantehelle!</V>
<V>Iske suuri suomuhauki,</V>
<V>liikkuva kala lihava!"</V>
<V>Tuo kokko, komea lintu,</V>
<V>lenteä lekuttelevi;</V>
<V>lenti hauin pyyäntähän,</V>
<V>hirmuhampahan hakuhun,</V>
<V>tuonne Tuonelan joelle,</V>
<V>Manalan alantehelle.</V>
<V>Yksi siipi vettä viisti,</V>
<V>toinen taivasta tapasi,</V>
<V>kourat merta kuopaeli,</V>
<V>nokka luotoja lotaisi.</V>
<V>Siitä seppo Ilmarinen</V>
<V>lähtevi haroamahan</V>
<V>tuota Tuonelan jokea,</V>
<V>kokko luona vahtimahan.</V>
<V>Vetehinen veestä nousi,</V>
<V>koppoi kiinni Ilmarisen.</V>
<V>Kokko niskahan kohahti,</V>
<V>Vetehisen päätä väänti,</V>
<V>polki päätä pohjemmaksi,</V>
<V>kohti mustia mutia.</V>
<V>Jo tulevi Tuonen hauki,</V>
<V>ve'en koira vengottavi.</V>
<V>Ei ole hauki pienen pieni</V>
<V>eikä hauki suuren suuri:</V>
<V>kieli kahta kirvesvartta,</V>
<V>hampahat haravan varren,</V>
<V>kita kolmen kosken verta,</V>
<V>selkä seitsemän venehen.</V>
<V>Tahtoi seppoa tavata,</V>
<V>syöä seppo Ilmarisen.</V>
<V>Tuli kokko kouotellen,</V>
<V>isketellen ilman lintu.</V>
<V>Eik' ole kokko pienen pieni</V>
<V>eikä aivan suuren suuri:</V>
<V>suu sen on satoa syltä,</V>
<V>kita kuusi koskellista,</V>
<V>kieli kuutta keihäsvartta,</V>
<V>kynnet viittä viikatetta.</V>
<V>Keksi suuren suomuhauin,</V>
<V>liikkuvan kalan lihavan,</V>
<V>iskevi kaloa tuota,</V>
<V>vasten suomuja sukaisi.</V>
<V>Silloin suuri suomuhauki,</V>
<V>liikkuja kala lihava,</V>
<V>painavi kokon kynimen</V>
<V>alle selvien vesien.</V>
<V>Niin kokko kohotteleikse,</V>
<V>ilmahan ylenteleikse:</V>
<V>nosti mustia muria</V>
<V>päälle selvien vesien.</V>
<V>Liiteleikse, laateleikse;</V>
<V>toki toisesti kokevi.</V>
<V>Yhen iski kynsiänsä</V>
<V>hauin hirmun hartioihin,</V>
<V>ve'en koiran koukkuluihin;</V>
<V>toisen iski kynsiänsä</V>
<V>vuorehen teräksisehen,</V>
<V>rautaisehen kalliohon.</V>
<V>Kilpestyi kivestä kynsi,</V>
<V>kalpistihe kalliosta:</V>
<V>jo hauki sukeltelihe,</V>
<V>ve'en venkale vetihe</V>
<V>kynsistä kokon kynimen,</V>
<V>vaakalinnun varpahista,</V>
<V>- jälet kynnen kylkiluilla,</V>
<V>halennehet hartioilla.</V>
<V>Siitä kokko rautakoura</V>
<V>kivastihe vielä kerran;</V>
<V>siivet välkkyi valkeana,</V>
<V>silmät selvänä tulena:</V>
<V>saip' on hauin kynsihinsä,</V>
<V>ve'en koiran kourihinsa.</V>
<V>Nosti suuren suomuhauin,</V>
<V>ve'en venkalan veälti</V>
<V>alta aaltojen syvien</V>
<V>päälle selvien vesien.</V>
<V>Niinp' on kokko rautakoura</V>
<V>kerrallansa kolmannella</V>
<V>toki saapi Tuonen hauin,</V>
<V>liikkuvan kalan lihavan,</V>
<V>tuosta Tuonelan joesta,</V>
<V>Manalan alantehesta:</V>
<V>ei vesi ve'elle tullut</V>
<V>hauin suuren suomuloista,</V>
<V>ilma ei ilmalle hajaisnut</V>
<V>kokon suuren höyhenistä.</V>
<V>Siitä kokko rautakoura</V>
<V>kantoi suuren suomuhauin</V>
<V>oksalle omenatammen,</V>
<V>päähän lakkapään petäjän.</V>
<V>Siinä maisteli makua,</V>
<V>viilti halki hauin vatsan,</V>
<V>riipoeli rintapäätä,</V>
<V>pään on varsin poikki pahkoi.</V>
<V>Sanoi seppo Ilmarinen:</V>
<V>"Oi sinua, kurja kokko!</V>
<V>Mikä lienet lintujasi,</V>
<V>ku ollet otuksiasi,</V>
<V>kun nyt maistelit makua,</V>
<V>viillit halki hauin vatsan,</V>
<V>kanssa riivoit rintapäätä,</V>
<V>pään on varsin poikki pahkoit!"</V>
<V>Tuop' on kokko rautakoura</V>
<V>siitä syäntyi lentämähän.</V>
<V>Ylös ilmahan kohosi</V>
<V>pitkän pilven rannan päälle:</V>
<V>pilvet liikkui, taivot naukui,</V>
<V>ilman kannet kallistihe,</V>
<V>katkesi Ukolta kaari,</V>
<V>kuulta sarviset sakarat.</V>
<V>Siitä seppo Ilmarinen</V>
<V>itse kantoi pään kaloa</V>
<V>anopille antehiksi.</V>
<V>Sanan virkkoi, noin nimesi:</V>
<V>"Tuoss' onpi ikuinen tuoli</V>
<V>hyvän Pohjolan tupahan."</V>
<V>Siitä tuon sanoiksi virkki,</V>
<V>itse lausui ja pakisi:</V>
<V>"Jo nyt kynnin kyiset pellot,</V>
<V>vakoelin maat matoiset,</V>
<V>suistelin suet Manalan,</V>
<V>Tuonen karhut kahlestutin;</V>
<V>sain on suuren suomuhauin,</V>
<V>liikkuvan kalan lihavan,</V>
<V>tuosta Tuonelan joesta,</V>
<V>Manalan alantehesta.</V>
<V>Joko nyt neiti annetahan,</V>
<V>tyttö täältä työnnetähän?"</V>
<V>Sanoi Pohjolan emäntä:</V>
<V>"Pahoinpa sinäki laait,</V>
<V>kun sa päätä poikki pahkoit,</V>
<V>laskit halki hauin vatsan,</V>
<V>vielä riivoit rintapäätä,</V>
<V>kanssa maistelit makua."</V>
<V>Silloin seppo Ilmarinen</V>
<V>itse tuon sanoiksi virkki:</V>
<V>"Ei saalis viatta saa'a</V>
<V>paikoilta paremmiltana,</V>
<V>saati Tuonelan joesta,</V>
<V>Manalan alantehesta.</V>
<V>Joko on valmis valvattini,</V>
<V>valmis valvateltavani?"</V>
<V>Sanoi Pohjolan emäntä,</V>
<V>itse lausui ja nimesi:</V>
<V>"Jo on valmis valvattisi,</V>
<V>valmis valvateltavasi!</V>
<V>Annettava on alliseni,</V>
<V>sorsaseni suorittava</V>
<V>Ilmariselle sepolle</V>
<V>ikuiseksi istujaksi,</V>
<V>polviseksi puolisoksi,</V>
<V>kainaloiseksi kanaksi."</V>
<V>Olipa lapsi lattialla.</V>
<V>Lauloi lapsi lattialta:</V>
<V>"Jo tuli tuville näille</V>
<V>liika lintu linnahamme.</V>
<V>Lenti kokko koillisesta,</V>
<V>halki taivahan havukka;</V>
<V>siipi iski ilman äärtä,</V>
<V>toinen lainetta lakaisi,</V>
<V>pursto merta pyyhätteli,</V>
<V>päähyt taivoa tapasi.</V>
<V>Katseleikse, käänteleikse,</V>
<V>liiteleikse, laateleikse;</V>
<V>liiti miesten linnan päälle,</V>
<V>nokalla kolistelevi;</V>
<V>miesten linna rautakatto:</V>
<V>ei siihen sisälle pääsnyt.</V>
<V>"Katseleikse, käänteleikse,</V>
<V>liiteleikse, laateleikse.</V>
<V>Liiti naisten linnan päälle,</V>
<V>nokalla kolistelevi;</V>
<V>naisten linna vaskikatto:</V>
<V>ei siihen sisälle pääsnyt.</V>
<V>"Katseleikse, käänteleikse,</V>
<V>liiteleikse, laateleikse.</V>
<V>Liiti neitten linnan päälle,</V>
<V>nokalla kolistelevi;</V>
<V>neitten linna liinakatto:</V>
<V>jo siihen sisälle pääsi!</V>
<V>"Liiti linnan patsahalle,</V>
<V>siitä laskihe laelle;</V>
<V>liikahutti linnan lauan,</V>
<V>istui linnan ikkunalle,</V>
<V>seinälle selinäsulka,</V>
<V>satasulka salvoimelle.</V>
<V>"Katselevi kassapäitä,</V>
<V>tukkapäitä tunnusteli,</V>
<V>neitiparvesta parasta,</V>
<V>kassapäistä kaunihinta,</V>
<V>hele'intä helmipäistä,</V>
<V>kukkapäistä kuuluisinta.</V>
<V>"Siitä kokko kouraisevi,</V>
<V>havulintu haivertavi:</V>
<V>iski parvesta parahan,</V>
<V>sorsajoukosta somimman,</V>
<V>hele'immän, hempe'immän,</V>
<V>verevimmän, valke'imman.</V>
<V>Senpä iski ilman lintu,</V>
<V>kynsi pitkä piirrällytti,</V>
<V>ku oli pysty pään piolta</V>
<V>sekä varrelta valittu,</V>
<V>sulkasiltahan sulavin,</V>
<V>hienukaisin höyheniltä."</V>
<V>Siitä Pohjolan emäntä</V>
<V>sanan virkkoi, noin nimesi:</V>
<V>"Mistä tiesit, teltamoinen,</V>
<V>kuulit, kultainen omena,</V>
<V>tämän neien kasvavaksi,</V>
<V>tukan liina liikkuvaksi?</V>
<V>Huohtiko hopeat neien,</V>
<V>neien kullat sinne kuului,</V>
<V>sinne paistoi meiän päivät,</V>
<V>meiän kuuhuet kumotti?"</V>
<V>Lausui lapsi lattialta,</V>
<V>vasta kasvava karehti:</V>
<V>"Siitä tiesi teltamoinen,</V>
<V>onnen myyrä tien osasi</V>
<V>neien kuuluhun kotihin,</V>
<V>kaunihisen kartanohon:</V>
<V>hyvä oli isosta huuto</V>
<V>laivan suuren laskennalta,</V>
<V>emosta sitäi parempi</V>
<V>leivän paksun paistannalta,</V>
<V>vehnäleivän leivonnalta,</V>
<V>vierahan ravitsennalta.</V>
<V>"Siitä tiesi teltamoinen,</V>
<V>äkkioutoinen älysi</V>
<V>neien nuoren nousneheksi,</V>
<V>impyen ylenneheksi:</V>
<V>kun kävi pihatse kerran,</V>
<V>astui aittojen alatse</V>
<V>varsin aamulla varahin,</V>
<V>aivan aika-huomenessa,</V>
<V>noki nousi nuoraisesti,</V>
<V>savu paksusti pakeni</V>
<V>neien kuulusta ko'ista,</V>
<V>kasvavaisen kartanosta;</V>
<V>neiti oli itse jauhamassa,</V>
<V>kivenpuussa kiikkumassa:</V>
<V>kivenpuu käkenä kukkui,</V>
<V>laklana kiven lapatta,</V>
<V>kiven siili sirkkusena,</V>
<V>kivi helmenä heläsi.</V>
<V>"Kävi siitä toisen kerran,</V>
<V>astui pellon pientaretse:</V>
<V>neiti oli mataramaalla,</V>
<V>keikkui keltakankahilla,</V>
<V>paineli punapatoja,</V>
<V>keitti keltakattiloita.</V>
<V>"Kävi kerran kolmannenki</V>
<V>neien akkunan alatse,</V>
<V>kuuli neitosen kutovan,</V>
<V>pirta käessä piukkoavan:</V>
<V>sukkulainen suikahteli</V>
<V>kuin kärppä kiven kolossa,</V>
<V>pirkaeli pirran pii'it</V>
<V>kuin on tikka puun kylessä,</V>
<V>käärilauta käännähteli</V>
<V>kuin orava oksapuussa."</V>
<V>Siitä Pohjolan emäntä</V>
<V>sanan virkkoi, noin nimesi:</V>
<V>"Kutti, kutti, neitoseni!</V>
<V>Enkö jo sanonut aina:</V>
<V>elä kuusissa kukahu,</V>
<V>elä laula laksoloissa,</V>
<V>näytä kaulan kaarevuutta,</V>
<V>käsivarren valkeutta,</V>
<V>ripeyttä rinnan nuoren,</V>
<V>muun on muo'on muhkeutta!</V>
<V>"Kaiken syystä syyättelin,</V>
<V>keikutin tämän kesosen,</V>
<V>jop' on kerkeän keväimen,</V>
<V>jopa toisen toukoaian:</V>
<V>laatiomme piilopirtti,</V>
<V>pienet piiloikkunaiset,</V>
<V>neien kangasta kutoa,</V>
<V>neljin niisin niukutella,</V>
<V>ettei kuule Suomen sulhot,</V>
<V>Suomen sulhot, maan kosijat!"</V>
<V>Lausui lapsi lattialta,</V>
<V>kaksiviikkoinen kajahui:</V>
<V>"Helppo on hepo salata,</V>
<V>sorajouhi suojaella,</V>
<V>paha on neitonen salata,</V>
<V>hivus pitkä piilotella.</V>
<V>Laatisit kivisen linnan</V>
<V>keskelle meren seläistä</V>
<V>siellä piikoja pi'ellä,</V>
<V>kanojasi kasvatella,</V>
<V>eip' on piile piiat siellä,</V>
<V>eipä impyet ylene,</V>
<V>ettei pääse suuret sulhot,</V>
<V>suuret sulhot, maan kosijat,</V>
<V>miehet pystyisin kypärin,</V>
<V>heposet teräskape'in."</V>
<V>Itse vanha Väinämöinen</V>
<V>alla päin, pahoilla mielin</V>
<V>kotihinsa kulkiessa</V>
<V>sanan virkkoi, noin nimesi:</V>
<V>"Voi minua, mies kuluista,</V>
<V>kun en tuota tuntenunna,</V>
<V>naia nuorella iällä,</V>
<V>etsiä elon ajalla!</V>
<V>Kaikkiansa se katuvi,</V>
<V>joka nuorta naimistansa,</V>
<V>lasna lapsen saamistansa,</V>
<V>pienenä perehtimistä."</V>
<V>Siinä kielti Väinämöinen,</V>
<V>epäsi suvantolainen</V>
<V>vanhan nuorta noutamasta,</V>
<V>kaunista käkeämästä;</V>
<V>kielti uimasta uhalla,</V>
<V>veikan vettä soutamasta,</V>
<V>kilvoin neittä kosjomasta</V>
<V>toisen, nuoremman keralla.</V>
</TEXT>
</ITEM>
<ITEM nro="kalevala20" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>20</ID>
<TMP>1849</TMP>
</META>
<TEXT>
<CPT>Kahdeskymmenes runo</CPT>
<V>Mitä nyt laulamme lajia,</V>
<V>kuta virttä vieretämme?</V>
<V>Tuota laulamme lajia,</V>
<V>tuota virttä vieretämme:</V>
<V>noita Pohjolan pitoja,</V>
<V>jumalisten juominkia.</V>
<V>Viikon häitä hankittihin,</V>
<V>valmistettihin varoja</V>
<V>noilla Pohjolan tuvilla,</V>
<V>Sariolan salvoksilla.</V>
<V>Mitä tuohon tuotettihin</V>
<V>ja kuta veätettihin,</V>
<V>Pohjan pitkihin pitoihin,</V>
<V>suuren joukon juominkihin</V>
<V>rahvahan ravitsemiksi,</V>
<V>joukon suuren syöttämiksi?</V>
<V>Kasvoi härkä Karjalassa,</V>
<V>sonni Suomessa lihosi;</V>
<V>ei ollut suuri eikä pieni,</V>
<V>olihan oikea vasikka!</V>
<V>Hämehessä häntä häilyi,</V>
<V>pää keikkui Kemijoella;</V>
<V>sata syltä sarvet pitkät,</V>
<V>puoltatoista turpa paksu.</V>
<V>Viikon kärppä kääntelihe</V>
<V>yhen kytkyen sijalla;</V>
<V>päivän lenti pääskyläinen</V>
<V>härän sarvien väliä,</V>
<V>hätäisesti päähän pääsi</V>
<V>keskenä levähtämättä.</V>
<V>Kuun juoksi kesäorava</V>
<V>häpähältä hännän päähän</V>
<V>eikä päähän pääsnytkänä,</V>
<V>ensi kuussa ennättänyt.</V>
<V>Sepä vallatoin vasikka,</V>
<V>sonni suuri suomalainen,</V>
<V>Karjalasta kaimattihin</V>
<V>Pohjan pellon pientarelle.</V>
<V>Sata miestä sarviloista,</V>
<V>tuhat turvasta piteli</V>
<V>härkeä taluttaessa,</V>
<V>Pohjolahan tuotaessa.</V>
<V>Härkä käyä källeröitti</V>
<V>Sariolan salmen suussa,</V>
<V>syöpi heinät hettehestä,</V>
<V>selkä pilviä siveli.</V>
<V>Eikä ollut iskijätä,</V>
<V>maan kamalan kaatajata</V>
<V>Pohjan poikien lu'ussa,</V>
<V>koko suuressa su'ussa,</V>
<V>nuorisossa nousevassa</V>
<V>eikä varsin vanhastossa.</V>
<V>Tulipa ukko ulkomainen,</V>
<V>Virokannas karjalainen.</V>
<V>Hänpä tuon sanoiksi virkki:</V>
<V>"Malta, malta, härkä parka,</V>
<V>kun tulen kurikan kanssa,</V>
<V>kamahutan kangellani</V>
<V>sun, katala, kallohosi:</V>
<V>tok' et toisena kesänä</V>
<V>kovin käännä kärseäsi,</V>
<V>tölläytä turpoasi</V>
<V>tämän pellon pientarella,</V>
<V>Sariolan salmen suussa!"</V>
<V>Läksi ukko iskemähän,</V>
<V>Virokannas koskemahan,</V>
<V>Palvoinen pitelemähän.</V>
<V>Härkä päätä häiläytti,</V>
<V>mustat silmänsä mulisti:</V>
<V>ukko kuusehen kavahti,</V>
<V>Virokannas vitsikkohon,</V>
<V>Palvoinen pajun sekahan!</V>
<V>Etsittihin iskijätä,</V>
<V>sonnin suuren sortajata</V>
<V>kaunihista Karjalasta,</V>
<V>Suomen suurilta tiloilta,</V>
<V>vienosta Venäjän maasta,</V>
<V>Ruotsin maasta rohkeasta,</V>
<V>Lapin laajoilta periltä,</V>
<V>Turjan maasta mahtavasta;</V>
<V>etsittihin Tuonelasta,</V>
<V>Manalasta, maanki alta.</V>
<V>Etsittihin, eipä löytty,</V>
<V>haettihin, ei havaittu.</V>
<V>Etsittihin iskijätä,</V>
<V>katsottihin kaatajata</V>
<V>selvältä meren selältä,</V>
<V>lake'ilta lainehilta.</V>
<V>Mies musta merestä nousi,</V>
<V>uros umpilainehista,</V>
<V>aivan selvältä selältä,</V>
<V>ulapalta aukealta.</V>
<V>Ei tuo ollut suurimpia</V>
<V>eikä aivan pienimpiä:</V>
<V>alle maljan maata mahtui,</V>
<V>alle seulan seisomahan.</V>
<V>Se oli ukko rautakoura,</V>
<V>rauankarva katsannolta;</V>
<V>päässä paatinen kypärä,</V>
<V>jaloissa kiviset kengät,</V>
<V>veitsi kultainen käessä,</V>
<V>varsi vasken-kirjavainen.</V>
<V>Saip' on siitä iskijänsä,</V>
<V>tapasipa tappajansa,</V>
<V>Suomen sonni sortajansa,</V>
<V>maan kamala kaatajansa.</V>
<V>Heti kun näki eränsä,</V>
<V>ruhtoi niskahan rutosti:</V>
<V>sorti sonnin polvillensa,</V>
<V>kylen maahan kyykähytti.</V>
<V>Saiko paljo saalihiksi?</V>
<V>Saanut ei paljo saalihiksi:</V>
<V>sata saavia lihoa,</V>
<V>sata syltä makkarata,</V>
<V>verta seitsemän venettä,</V>
<V>kuuta kuusi tynnyriä</V>
<V>noihin Pohjolan pitoihin,</V>
<V>Sariolan syöminkihin.</V>
<V>Tupa oli tehty Pohjolassa,</V>
<V>tupa laitto, pirtti suuri,</V>
<V>sivulta yheksän syltä,</V>
<V>päästä seitsentä leveä.</V>
<V>Kukko kun laessa lauloi,</V>
<V>ei sen ääni maahan kuulu;</V>
<V>penin haukunta perässä</V>
<V>ei kuulu ovehen asti.</V>
<V>Tuop' on Pohjolan emäntä</V>
<V>liikkui sillan liitoksella,</V>
<V>laahoi keskilattialla.</V>
<V>Arvelee, ajattelevi:</V>
<V>"Mistäpä olutta saamme,</V>
<V>taarit taiten laittelemme</V>
<V>näille häille hankkimille,</V>
<V>pioille pi'ettäville?</V>
<V>En tieä tekoa taarin</V>
<V>enkä syntyä olosen."</V>
<V>Olipa ukko uunin päällä.</V>
<V>Lausui ukko uunin päältä:</V>
<V>"Ohrasta oluen synty,</V>
<V>humalasta julkijuoman,</V>
<V>vaikk' ei tuo ve'että synny</V>
<V>eikä tuimatta tuletta.</V>
<V>"Humala, Remusen poika,</V>
<V>piennä maahan pistettihin,</V>
<V>kyynä maahan kynnettihin,</V>
<V>viholaisna viskottihin</V>
<V>vierehen Kalevan kaivon,</V>
<V>Osmon pellon penkerehen.</V>
<V>Siitä nousi nuori taimi,</V>
<V>yleni vihanta virpi;</V>
<V>nousi puuhun pienoisehen,</V>
<V>kohen latvoa kohosi.</V>
<V>"Onnen ukko ohran kylvi</V>
<V>Osmon uuen pellon päähän.</V>
<V>Ohra kasvoi kaunihisti,</V>
<V>yleni ylen hyvästi</V>
<V>Osmon uuen pellon päässä,</V>
<V>kaskessa pojan Kalevan.</V>
<V>"Oli aikoa vähäisen,</V>
<V>jo huuhui humala puusta,</V>
<V>ohra lausui pellon päästä,</V>
<V>vesi kaivosta Kalevan:</V>
<V>'Milloin yhtehen yhymme,</V>
<V>konsa toinen toisihimme?</V>
<V>Yksin on elo ikävä,</V>
<V>kahen, kolmen kaunoisampi.'</V>
<V>"Osmotar, oluen seppä,</V>
<V>Kapo, kaljojen tekijä,</V>
<V>otti ohrasen jyviä,</V>
<V>kuusi ohrasen jyveä,</V>
<V>seitsemän humalan päätä,</V>
<V>vettä kauhoa kaheksan;</V>
<V>niin pani pa'an tulelle,</V>
<V>laittoi keiton kiehumahan.</V>
<V>Keitti ohraista olutta</V>
<V>kerkeän kesäisen päivän</V>
<V>nenässä utuisen niemen,</V>
<V>päässä saaren terhenisen,</V>
<V>puisen uuen uurtehesen,</V>
<V>korvon koivuisen sisähän.</V>
<V>"Sai oluen panneheksi,</V>
<V>ei saanut hapanneheksi.</V>
<V>Arvelee, ajattelevi,</V>
<V>sanan virkkoi, noin nimesi:</V>
<V>'Mitä tuohon tuotanehe</V>
<V>ja kuta katsottanehe</V>
<V>oluelle happaimeksi,</V>
<V>kaljalle kohottimeksi?'</V>
<V>"Kalevalatar, kaunis neiti,</V>
<V>se on sormilta sorea,</V>
<V>aina liukas liikunnolta,</V>
<V>aina kengältä kepeä,</V>
<V>liikkui sillan liitoksella,</V>
<V>keikkui keskilattialla</V>
<V>yhtä, toista toimitellen</V>
<V>kahen kattilan kesellä.</V>
<V>Näki puikon lattialla:</V>
<V>poimi puikon lattialta.</V>
<V>"Katselevi, kääntelevi:</V>
<V>'Mitä tuostaki tulisi</V>
<V>Kavon kaunihin käsissä,</V>
<V>hyvän immen hyppysissä,</V>
<V>jos kannan Kavon kätehen,</V>
<V>hyvän immen hyppysihin?'</V>
<V>"Kantoipa Kavon kätehen,</V>
<V>hyvän immen hyppysihin.</V>
<V>Kapo kaksin kämmeninsä,</V>
<V>hykerti käsin molemmin</V>
<V>molempihin reisihinsä:</V>
<V>syntyi valkea orava.</V>
<V>"Noin se neuvoi poikoansa,</V>
<V>oravaistansa opasti:</V>
<V>'Oravainen, kummun kulta,</V>
<V>kummun kukka, maan ihana!</V>
<V>Juokse tuonne, kunne käsken,</V>
<V>kunne käsken ja kehoitan:</V>
<V>mieluisahan Metsolahan,</V>
<V>tarkkahan Tapiolahan!</V>
<V>Nouse puuhun pienoisehen,</V>
<V>taiten tarhalatvaisehen,</V>
<V>jottei kokko kouraiseisi</V>
<V>eikä iskis' ilman lintu!</V>
<V>Tuo'os kuusesta käpyjä,</V>
<V>petäjästä helpehiä,</V>
<V>ne kanna Kavon kätehen,</V>
<V>oluehen Osmottaren!'</V>
<V>"Osasi orava juosta,</V>
<V>pöyhtöhäntä pyörähellä,</V>
<V>pian juosta matkan pitkän,</V>
<V>välehen välit samota,</V>
<V>salon poikki, toisen pitkin,</V>
<V>kolmannen vähän vitahan</V>
<V>mieluisahan Metsolahan,</V>
<V>tarkkahan Tapiolahan.</V>
<V>"Näki kolme korpikuusta,</V>
<V>neljä pienoista petäätä;</V>
<V>nousi kuusehen norolla,</V>
<V>petäjähän kankahalla.</V>
<V>Eikä kokko kouraisnunna,</V>
<V>iskenynnä ilman lintu.</V>
<V>"Katkoi kuusesta käpyjä,</V>
<V>petäjästä päitä lehvän.</V>
<V>Kävyt kätki kynsihinsä,</V>
<V>kääräisi käpälihinsä;</V>
<V>ne kantoi Kavon kätehen,</V>
<V>hyvän immen hyppysihin.</V>
<V>"Kapo pisti kaljahansa,</V>
<V>Osmotar oluehensa:</V>
<V>eip' ota olut hapata,</V>
<V>juoma nuori noustaksensa.</V>
<V>"Osmotar, oluen seppä,</V>
<V>Kapo, kaljojen tekijä,</V>
<V>ainakin ajattelevi:</V>
<V>'Mitä tuohon tuotanehe</V>
<V>oluelle happaimeksi,</V>
<V>kaljalle kohottimeksi?'</V>
<V>"Kalevatar, kaunis neiti,</V>
<V>se on sormilta sorea,</V>
<V>aina liukas liikunnolta,</V>
<V>aina kengältä kepeä,</V>
<V>liikkui sillan liitoksella,</V>
<V>keikkui keskilattialla</V>
<V>yhtä, toista toimitellen</V>
<V>kahen kattilan kesellä.</V>
<V>Näki lastun lattialla:</V>
<V>poimi lastun lattialta.</V>
<V>"Katselevi, kääntelevi:</V>
<V>'Mitä tuostaki tulisi</V>
<V>Kavon kaunihin käsissä,</V>
<V>hyvän immen hyppysissä,</V>
<V>jos kannan Kavon kätehen,</V>
<V>hyvän immen hyppysihin?'</V>
<V>"Kantoipa Kavon kätehen,</V>
<V>hyvän immen hyppysihin.</V>
<V>Kapo kaksin kämmeninsä,</V>
<V>hykerti käsin molemmin</V>
<V>molempihin reisihinsä:</V>
<V>syntyi näätä kultarinta.</V>
<V>"Niin se neuvoi nääteänsä,</V>
<V>orpolastansa opasti:</V>
<V>'Näätäseni, lintuseni,</V>
<V>rahankarva kaunoiseni!</V>
<V>Mene tuonne, kunne käsken,</V>
<V>kunne käsken ja kehoitan:</V>
<V>kontion kivikololle,</V>
<V>metsän karhun kartanolle,</V>
<V>jossa karhut tappelevat,</V>
<V>kontiot kovin elävät!</V>
<V>Kourin hiivoa kokoa,</V>
<V>käsin vaahtea valuta,</V>
<V>se kanna Kavon kätehen,</V>
<V>tuo olallen Osmottaren!'</V>
<V>"Jopa taisi näätä juosta,</V>
<V>rinta kulta riehätellä.</V>
<V>Pian juoksi matkan pitkän,</V>
<V>välehen välit samosi,</V>
<V>joen poikki, toisen pitkin,</V>
<V>kolmannen vähän vitahan</V>
<V>kontion kivikololle,</V>
<V>karhun louhikammiolle.</V>
<V>Siellä karhut tappelevat,</V>
<V>kontiot kovin elävät</V>
<V>rautaisella kalliolla,</V>
<V>vuorella teräksisellä.</V>
<V>"Valui vaahti karhun suusta,</V>
<V>hiiva hirveän kiasta:</V>
<V>käsin vaahtea valutti,</V>
<V>kourin hiivoa kokosi;</V>
<V>sen kantoi Kavon kätehen,</V>
<V>hyvän immen hyppysihin.</V>
<V>"Osmotar oluehensa,</V>
<V>Kapo kaatoi kaljahansa:</V>
<V>ei ota olut hapata,</V>
<V>mehu miesten puurakoia.</V>
<V>"Osmotar, oluen seppä,</V>
<V>Kapo, kaljojen tekijä,</V>
<V>ainakin ajattelevi:</V>
<V>'Mitä tuohon tuotanehe</V>
<V>oluelle happaimeksi,</V>
<V>kaljalle kohottimeksi?'</V>
<V>"Kalevatar, kaunis neiti,</V>
<V>tyttö sormilta sorea,</V>
<V>aina liukas liikunnolta,</V>
<V>aina kengältä kepeä,</V>
<V>liikkui sillan liitoksella,</V>
<V>keikkui keskilattialla</V>
<V>yhtä, toista toimitellen</V>
<V>kahen kattilan välillä.</V>
<V>Näki maassa palkoheinän:</V>
<V>poimi maasta palkoheinän.</V>
<V>"Katselevi, kääntelevi:</V>
<V>'Mitä tuostaki tulisi</V>
<V>Kavon kaunihin käsissä,</V>
<V>hyvän immen hyppysissä,</V>
<V>jos kannan Kavon kätehen,</V>
<V>hyvän immen hyppysihin?'</V>
<V>"Kantoipa Kavon kätehen,</V>
<V>hyvän immen hyppysihin.</V>
<V>Kapo kaksin kämmeninsä,</V>
<V>hykerti käsin molemmin</V>
<V>molempihin reisihinsä:</V>
<V>mehiläinen siitä syntyi.</V>
<V>"Niin se neuvoi lintuansa,</V>
<V>mehiläistänsä opasti:</V>
<V>'Mehiläinen, lintu liukas,</V>
<V>nurmen kukkien kuningas!</V>
<V>Lennä tuonne, kunne käsken,</V>
<V>kunne käsken ja kehoitan:</V>
<V>saarelle selälliselle,</V>
<V>luo'olle merelliselle!</V>
<V>Siell' on neiti nukkununna,</V>
<V>vyö vaski valahtanunna,</V>
<V>sivulla simainen heinä,</V>
<V>mesiheinä helmassansa.</V>
<V>Tuo simoa siivessäsi,</V>
<V>kanna mettä kaavussasi</V>
<V>heleästä heinän päästä,</V>
<V>kukan kultaisen kuvusta;</V>
<V>se kanna Kavon kätehen,</V>
<V>tuo olallen Osmottaren!'</V>
<V>"Mehiläinen, lintu liukas,</V>
<V>jopa lenti jotta joutui.</V>
<V>Pian lenti matkan pitkän,</V>
<V>välehen välit lyhenti,</V>
<V>meren poikki, toisen pitkin,</V>
<V>kolmannen vähän vitahan</V>
<V>saarehen selällisehen,</V>
<V>luotohon merellisehen.</V>
<V>Näki neien nukkunehen,</V>
<V>tinarinnan riutunehen</V>
<V>nurmelle nimettömälle,</V>
<V>mesipellon pientarelle,</V>
<V>kupehella kultaheinä,</V>
<V>vyöllänsä hopeaheinä.</V>
<V>"Kasti siipensä simahan,</V>
<V>sulkansa mesi sulahan</V>
<V>helevässä heinän päässä,</V>
<V>kukan kultaisen nenässä;</V>
<V>sen kantoi Kavon kätehen,</V>
<V>hyvän immen hyppysihin.</V>
<V>"Osmotar oluehensa,</V>
<V>Kapo pisti kaljahansa:</V>
<V>siit' otti olut hapata,</V>
<V>siitä nousi nuori juoma</V>
<V>puisen uuen uurtehessa,</V>
<V>korvon koivuisen sisässä;</V>
<V>kuohui korvien tasalle,</V>
<V>ärjyi päällen äyrähien,</V>
<V>tahtoi maahan tyyräellä,</V>
<V>lattialle lasketella.</V>
<V>"Oli aikoa vähäisen,</V>
<V>pirahteli pikkaraisen.</V>
<V>Joutui juomahan urohot,</V>
<V>Lemminkäinen liiatenki:</V>
<V>juopui Ahti, juopui Kauko,</V>
<V>juopui veitikkä verevä</V>
<V>oluelta Osmottaren,</V>
<V>kaljalta Kalevattaren.</V>
<V>"Osmotar, oluen seppä,</V>
<V>Kapo, kaljojen tekijä,</V>
<V>hän tuossa sanoiksi virkki:</V>
<V>'Voi, poloinen, päiviäni,</V>
<V>kun panin pahan oluen,</V>
<V>tavattoman taarin laitoin:</V>
<V>ulos korvosta kohosi,</V>
<V>lattialle lainehtivi!'</V>
<V>"Punalintu puusta lauloi,</V>
<V>rastas räystähän rajalta:</V>
<V>'Ei ole pahaoloinen,</V>
<V>on juoma hyväoloinen,</V>
<V>tynnyrihin tyhjettävä,</V>
<V>kellarihin käytettävä</V>
<V>tynnyrissä tammisessa,</V>
<V>vaskivannetten sisässä.'</V>
<V>"Se oli oluen synty,</V>
<V>kalevaisten kaljan alku;</V>
<V>siitä sai hyvän nimensä,</V>
<V>siitä kuulun kunniansa,</V>
<V>kun oli hyväoloinen,</V>
<V>hyvä juoma hurskahille:</V>
<V>pani naiset naurusuulle,</V>
<V>miehet mielelle hyvälle,</V>
<V>hurskahat iloitsemahan,</V>
<V>hullut huppeloitsemahan."</V>
<V>Siitä Pohjolan emäntä,</V>
<V>kun kuuli oluen synnyn,</V>
<V>koki vettä suuren korvon,</V>
<V>uuen puisen puolellensa,</V>
<V>siihen ohria oloksi</V>
<V>ja paljo humalan päitä.</V>
<V>Alkoi keitteä olutta,</V>
<V>väkivettä väännätellä</V>
<V>uuen puisen uurtehessa,</V>
<V>korvon koivuisen sisässä.</V>
<V>Kuut kiviä kuumettihin,</V>
<V>kesät vettä keitettihin,</V>
<V>salot puita poltettihin,</V>
<V>kaivot vettä kannettihin:</V>
<V>jo salot saristui puista,</V>
<V>veet väheni lähtehistä</V>
<V>olosia pantaessa,</V>
<V>kaljoja kyhättäessä</V>
<V>Pohjan pitkiksi pioiksi,</V>
<V>hyvän joukon juomingiksi.</V>
<V>Savu saarella palavi,</V>
<V>tuli niemen tutkaimella.</V>
<V>Nousipa savu sakea,</V>
<V>auer ilmahan ajoihe</V>
<V>tuimilta tulisijoilta,</V>
<V>varavilta valke'ilta:</V>
<V>täytti puolen Pohjan maata,</V>
<V>kaiken Karjalan sokisti.</V>
<V>Kansa kaikki katsahtavi,</V>
<V>katsahtavi, kaivahtavi:</V>
<V>"Mistäpä savunen saapi,</V>
<V>auer ilmahan ajaikse?</V>
<V>Pienikö soan savuksi,</V>
<V>suuri paimosen paloksi."</V>
<V>Tuop' on äiti Lemminkäisen</V>
<V>aivan aamulla varahin</V>
<V>läksi vettä lähteheltä;</V>
<V>näkevi savun sakean</V>
<V>pohjoisilla maailmoilla.</V>
<V>Sanan virkkoi, noin nimesi:</V>
<V>"Nuo onpi soan savuja,</V>
<V>varsin vainovalke'ita!"</V>
<V>Itse Ahti Saarelainen,</V>
<V>tuo on kaunis Kaukomieli,</V>
<V>katseleikse, käänteleikse.</V>
<V>Arvelee, ajattelevi:</V>
<V>"Josp' on kaalan katsomahan,</V>
<V>likeltä tähystämähän,</V>
<V>mistä tuo savunen saapi,</V>
<V>auer ilman täyttelevi,</V>
<V>oisiko soan savuja,</V>
<V>noita vainovalke'ita."</V>
<V>Kaaloi Kauko katsomahan</V>
<V>savun syntymäsijoa:</V>
<V>ei ollut soan tulia</V>
<V>eikä vainovalke'ita;</V>
<V>olipa oluttulia,</V>
<V>kaljankeitto-valke'ita</V>
<V>Sariolan salmen suulla,</V>
<V>niemen kaiskun kainalossa.</V>
<V>Siinä Kauko katselevi ...</V>
<V>Silmä karsas Kaukon päässä,</V>
<V>silmä karsas, toinen kiero,</V>
<V>suu vähiten väärällänsä.</V>
<V>Virkki viimein katsellessa,</V>
<V>poikki salmesta sanovi:</V>
<V>"Oi armas anoppiseni,</V>
<V>Pohjan ehtoisa emäntä!</V>
<V>Laitapa oluet oivat,</V>
<V>keitä kaljat kelvolliset</V>
<V>juotavaksi joukon suuren,</V>
<V>Lemminkäisen liiatenki</V>
<V>noissa häissänsä omissa</V>
<V>kera nuoren tyttäresi!"</V>
<V>Sai olonen valmihiksi,</V>
<V>mehu miesten juotavaksi.</V>
<V>Pantihin olut punainen,</V>
<V>kalja kaunis käytettihin</V>
<V>maan alle makoamahan</V>
<V>kivisessä kellarissa,</V>
<V>tammisessa tynnyrissä,</V>
<V>tapin vaskisen takana.</V>
<V>Siitä Pohjolan emäntä</V>
<V>laittoi keitot kiehumahan,</V>
<V>kattilat kamuamahan,</V>
<V>riehtilät remuamahan.</V>
<V>Leipoi siitä leivät suuret,</V>
<V>suuret talkkunat taputti</V>
<V>hyvän rahvahan varaksi,</V>
<V>joukon suuren syötäviksi</V>
<V>Pohjan pitkissä pioissa,</V>
<V>Sariolan juomingissa.</V>
<V>Saipa leivät leivotuksi,</V>
<V>talkkunat taputetuksi.</V>
<V>Kului aikoa vähäisen,</V>
<V>pirahteli pikkaraisen:</V>
<V>olut tykki tynnyrissä,</V>
<V>kalja keikkui kellarissa:</V>
<V>"Kun nyt juojani tulisi,</V>
<V>lakkijani laittauisi,</V>
<V>kunnollinen kukkujani,</V>
<V>laaullinen laulajani!"</V>
<V>Etsittihin laulajata,</V>
<V>laaullista laulajata,</V>
<V>kunnollista kukkujata,</V>
<V>kaunista karehtijata:</V>
<V>lohi on tuotu laulajaksi,</V>
<V>hauki kunnon kukkujaksi.</V>
<V>Ei lohessa laulajata,</V>
<V>hauissa karehtijata:</V>
<V>lohen on leuat longallahan,</V>
<V>hauin hampahat hajalla.</V>
<V>Etsittihin laulajata,</V>
<V>laaullista laulajata,</V>
<V>kunnollista kukkujata,</V>
<V>kaunista karehtijata:</V>
<V>lapsi on tuotu laulajaksi,</V>
<V>poika kunnon kukkujaksi.</V>
<V>Ei lapsessa laulajata,</V>
<V>kuolasuussa kukkujata:</V>
<V>lapsen kiel' on kimmeltynnä,</V>
<V>kielen kanta kammeltunna.</V>
<V>Uhkasi olut punainen,</V>
<V>noitueli nuori juoma</V>
<V>nassakassa tammisessa,</V>
<V>tapin vaskisen takana:</V>
<V>"Kun et laita laulajata,</V>
<V>laaullista laulajata,</V>
<V>kunnollista kukkujata,</V>
<V>kaunista karehtijata,</V>
<V>potkin poikki vanteheni,</V>
<V>ulos pohjani porotan!"</V>
<V>Silloin Pohjolan emäntä</V>
<V>pani kutsut kulkemahan,</V>
<V>airuhut vaeltamahan.</V>
<V>Itse tuon sanoiksi virkki:</V>
<V>"Ohoh piika pikkarainen,</V>
<V>orjani alinomainen!</V>
<V>Kutsu rahvasta kokohon,</V>
<V>miesten joukko juominkihin!</V>
<V>Kutsu kurjat, kutsu köyhät,</V>
<V>sokeatki, vaivaisetki,</V>
<V>rammatki, rekirujotki!</V>
<V>Sokeat venehin soua,</V>
<V>rammat ratsahin ajele,</V>
<V>rujot re'in remmätellös!</V>
<V>"Kutsu kaikki Pohjan kansa</V>
<V>ja kaikki Kalevan kansa,</V>
<V>kutsu vanha Väinämöinen</V>
<V>lailliseksi laulajaksi!</V>
<V>Elä kutsu Kaukomieltä,</V>
<V>tuota Ahti Saarelaista!"</V>
<V>Tuop' on piika pikkarainen</V>
<V>sanan virkkoi, noin nimesi:</V>
<V>"Miks' en kutsu Kaukomieltä,</V>
<V>yhtä Ahti Saarelaista?"</V>
<V>Tuop' on Pohjolan emäntä</V>
<V>sanan vastaten sanovi:</V>
<V>"Siks' et kutsu Kaukomieltä,</V>
<V>tuota lieto Lemminkäistä,</V>
<V>kun on kaikitse toraisa,</V>
<V>aivan tarkka tappelija;</V>
<V>tehnyt on häissäki häpeät,</V>
<V>pitoloissa pillat suuret,</V>
<V>nauranut pyhäiset piiat</V>
<V>pyhäisissä vaattehissa."</V>
<V>Tuop' on piika pikkarainen</V>
<V>sanan virkkoi, noin nimesi:</V>
<V>"Mistä tieän Kaukomielen,</V>
<V>jotta heitän kutsumatta?</V>
<V>En tunne Ahin kotia,</V>
<V>Kaukomielen kartanoa."</V>
<V>Sanoi Pohjolan emäntä,</V>
<V>itse lausui ja nimesi:</V>
<V>"Hyvin tunnet Kaukomielen,</V>
<V>tuon on Ahti Saarelaisen:</V>
<V>Ahti saarella asuvi,</V>
<V>veitikkä vesien luona,</V>
<V>laajimman lahen sivulla,</V>
<V>Kaukoniemen kainalossa."</V>
<V>Tuop' on piika pikkarainen,</V>
<V>raataja rahan-alainen,</V>
<V>kantoi kutsut kuusialle,</V>
<V>keruhut kaheksialle.</V>
<V>Kutsui kaiken Pohjan kansan</V>
<V>ja kaiken Kalevan kansan,</V>
<V>nuotki hoikat huonemiehet,</V>
<V>kaitakauhtanat kasakat.</V>
<V>Yks' on aino Ahti poika,</V>
<V>- senp' on heitti kutsumatta.</V>
</TEXT>
</ITEM>
<ITEM nro="kalevala21" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>21</ID>
<TMP>1849</TMP>
</META>
<TEXT>
<CPT>Yhdeskolmatta runo</CPT>
<V>Tuop' on Pohjolan emäntä,</V>
<V>Sariolan vaimo vanha,</V>
<V>oli ulkona olija,</V>
<V>askareillansa asuja.</V>
<V>Kuului suolta ruoskan roiske,</V>
<V>rannalta re'en ratina.</V>
<V>Loi silmänsä luotehelle,</V>
<V>käänti päätä päivän alle,</V>
<V>arvelee, ajattelevi:</V>
<V>"Mi tämä väki väjyvi</V>
<V>minun, raukan, rannoilleni?</V>
<V>Suurtako sotaväkeä?"</V>
<V>Kaaloi tuota katsomahan,</V>
<V>likeltä tähyämähän:</V>
<V>ei ollut sotaväkeä;</V>
<V>oli suuri sulhaiskansa,</V>
<V>vävy keskellä väkeä,</V>
<V>hyvän rahvahan raossa.</V>
<V>Itse Pohjolan emäntä,</V>
<V>Sariolan vaimo vanha,</V>
<V>kun tunsi vävyn tulevan,</V>
<V>sanan virkkoi, noin nimesi:</V>
<V>"Luulin tuulen tuulevaksi,</V>
<V>pinon pystyn viereväksi,</V>
<V>meren rannan roikkivaksi,</V>
<V>someren karehtivaksi.</V>
<V>Kaaloin tuota katsomahan,</V>
<V>likeltä tähyämähän;</V>
<V>eipä tuuli tuullutkana,</V>
<V>pino pysty vierrytkänä,</V>
<V>meren ranta rauennunna,</V>
<V>someret karehtinunna:</V>
<V>vävyni väki tulevi,</V>
<V>saoin kaksin käänteleikse!</V>
<V>"Mistä mä vävyni tunnen,</V>
<V>vävyni väen seasta?</V>
<V>Tuttu on vävy väestä,</V>
<V>tuttu tuomi muista puista,</V>
<V>tammi virpivarpasista,</V>
<V>kuuhut taivahan tähistä.</V>
<V>"Vävy on mustalla orolla,</V>
<V>niinkuin syövällä suella,</V>
<V>kantavalla kaarnehella,</V>
<V>lentävällä lievehellä;</V>
<V>kuusi kultasirkkulaista</V>
<V>vempelellä kukkumassa,</V>
<V>seitsemän siniotusta</V>
<V>rahkehella laulamassa."</V>
<V>Kuuluvi kumu kujasta,</V>
<V>aisan kalke kaivotieltä:</V>
<V>jo vävy pihalle saapi,</V>
<V>vävyn kansa kartanolle.</V>
<V>Vävy on keskellä väkeä,</V>
<V>hyvän rahvahan raossa,</V>
<V>ei ole varsin eellimäisnä</V>
<V>eikä aivan jälkimäisnä.</V>
<V>"Pois, pojat, ulos, urohot,</V>
<V>pihalle, pitimmät miehet,</V>
<V>rinnuksia riistamahan,</V>
<V>rahkehia raastamahan,</V>
<V>aisoja alentamahan,</V>
<V>tuomahan vävy tupahan!"</V>
<V>Juoksevi vävyn oronen,</V>
<V>kirjokorja kiiättävi</V>
<V>pitkin appelan pihoa.</V>
<V>Sanoi Pohjolan emäntä:</V>
<V>"Oi sie orja, palkkalainen,</V>
<V>kylän kaunoinen kasakka!</V>
<V>Ottaos vävyn oronen,</V>
<V>lasketellos laukkiotsa</V>
<V>vaskisista valjahista,</V>
<V>tinaisista rinnuksista,</V>
<V>rahaisista rahkehista,</V>
<V>vesaisista vempelistä!</V>
<V>Viekösi vävyn oronen,</V>
<V>talutellos taitavasti</V>
<V>sulkkuisista suitsiloista,</V>
<V>päitsistä hopeapäistä</V>
<V>piehtaroille pehme'ille,</V>
<V>tasaiselle tanterelle,</V>
<V>vienolle vitilumelle,</V>
<V>maalle maionkarvaiselle!</V>
<V>"Juottaos vävyni varsa</V>
<V>lähisestä lähtehestä,</V>
<V>joka seisovi sulana,</V>
<V>heraisena herhettävi</V>
<V>alla kullan kuusen juuren,</V>
<V>alla pensivän petäjän!</V>
<V>"Apata vävyni varsa</V>
<V>koropasta kultaisesta,</V>
<V>vaskisesta vakkasesta</V>
<V>pestyin ohrin, lestyin leivin,</V>
<V>keitetyin kesäisin vehnin,</V>
<V>survotuin suvirukihin!</V>
<V>"Vie siitä vävyn oronen</V>
<V>soimelle sopimmaiselle,</V>
<V>ylimäiselle sijalle,</V>
<V>ta'impahan tanhuahan!</V>
<V>Sito'os vävyn oronen</V>
<V>kultaisista koltsasista</V>
<V>rautaisehen renkaisehen,</V>
<V>patvisehen patsaisehen!</V>
<V>Pankosi vävyn orolle</V>
<V>kappa kauroja etehen,</V>
<V>toinen heinän helpehiä,</V>
<V>kolmas ruumenen muruja!</V>
<V>"Sukios vävyn oronen</V>
<V>mursunluisella sualla,</V>
<V>jottei karva katkeaisi,</V>
<V>sorajouhi sorkahtaisi!</V>
<V>Kattaos vävyn oronen</V>
<V>loimella hope'isella,</V>
<V>kuomikolla kultaisella,</V>
<V>vanumalla vaskisella!</V>
<V>"Kylän poiat, kyyhkyläiset!</V>
<V>Viekätte vävy tupahan,</V>
<V>hivuksin hatuttomana,</V>
<V>käen kintahattomana!</V>
<V>"Vuotas katselen vävyä,</V>
<V>jos sopii vävy tupahan</V>
<V>ilman uksen ottamatta,</V>
<V>pihtipuolen purkamatta,</V>
<V>kamanan korottamatta,</V>
<V>kynnyksen alentamatta,</V>
<V>soppiseinän sortamatta,</V>
<V>multahirren muuttamatta!</V>
<V>"Ei mahu vävy tupahan,</V>
<V>hyvä lahja laipiohon</V>
<V>ilman uksen ottamatta,</V>
<V>pihtipuolen purkamatta,</V>
<V>kamanan korottamatta,</V>
<V>kynnyksen alentamatta,</V>
<V>soppiseinän sortamatta,</V>
<V>multahirren muuttamatta:</V>
<V>vävy on päätänsä pitempi,</V>
<V>korvallista korkeampi.</V>
<V>"Kamanat kohottukohot</V>
<V>lakin päästä laskematta,</V>
<V>kynnykset alentukohot</V>
<V>kengän kannan koskematta,</V>
<V>pihtipuolet välttyköhöt,</V>
<V>ovet ilman auetkohot</V>
<V>tullessa vävyn tupahan,</V>
<V>astuessa aimo miehen!</V>
<V>"Kiitos kaunoisen Jumalan,</V>
<V>jo saapi vävy sisähän!</V>
<V>Vuotas katsahan tupoa,</V>
<V>silmeän tuvan sisähän,</V>
<V>onko täällä pöyät pesty,</V>
<V>lavitsat vesin valeltu,</V>
<V>siivottu sileät sillat,</V>
<V>lautalattiat la'aistu!</V>
<V>"Katselen tätä tupoa</V>
<V>- enkä tuota tunnekana,</V>
<V>mistä puist' on pirtti tehty,</V>
<V>mistä suoja tänne saatu,</V>
<V>kusta seinät seisotettu</V>
<V>sekä lattiat laottu.</V>
<V>"Sivuseinä on siilin luista,</V>
<V>periseinä peuran luista,</V>
<V>oviseinä osman luista,</V>
<V>kamana karitsan luista.</V>
<V>"Orret on omenapuista,</V>
<V>patsas puista patviloista,</V>
<V>luaslauat lumpehista,</V>
<V>laki lahnan suomuksista.</V>
<V>"Rahi on rauasta rakettu,</V>
<V>lautsat Saksan laahkoloista,</V>
<V>pöytä kullan kirjoiteltu,</V>
<V>silta silkillä silattu.</V>
<V>"Uuni vaskesta valettu,</V>
<V>pankko paasista hyvistä,</V>
<V>kiukoa meren kivistä,</V>
<V>karsina Kalevan puista."</V>
<V>Sulho tungeikse tupahan,</V>
<V>alle kattojen ajaikse.</V>
<V>Sanan virkkoi, noin nimesi:</V>
<V>"Terve tänneki, Jumala,</V>
<V>alle kuulun kurkihirren,</V>
<V>alle kaunihin katoksen!"</V>
<V>Sanoi Pohjolan emäntä:</V>
<V>"Terve, terve tultuasi</V>
<V>tänne pienehen tupahan,</V>
<V>matalaisehen majahan,</V>
<V>honkaisehen huonehesen,</V>
<V>petäjäisehen pesähän!</V>
<V>"Ohoh orjapiikaseni,</V>
<V>kylän pantu palkkalainen!</V>
<V>Tuopa tulta tuohen päässä,</V>
<V>temmo tervaksen nenässä</V>
<V>katsellakseni vävyä,</V>
<V>nähäkseni sulhon silmät,</V>
<V>sinisetkö vai punaiset</V>
<V>vaiko vaatevalkeuiset!"</V>
<V>Orjapiika pikkarainen,</V>
<V>kylän pantu palkkalainen,</V>
<V>toip' on tulta tuohosessa,</V>
<V>tempoi tulta tervaksessa.</V>
<V>"Tuli on tuohinen rämäkkä,</V>
<V>savu musta tervaksinen,</V>
<V>vävyn silmät saastuttaisi,</V>
<V>mustuttais' ihanan muo'on:</V>
<V>tuopa tulta tuohuksella,</V>
<V>vahasella valkeaista!"</V>
<V>Orjapiika pikkarainen,</V>
<V>kylän pantu palkkalainen,</V>
<V>toip' on tulta tuohuksella,</V>
<V>vahasella valkeaista.</V>
<V>Valkea savu vahainen,</V>
<V>tuli kirkas tuohuksinen,</V>
<V>valotti vävyltä silmät,</V>
<V>kirkasti vävyltä kasvot.</V>
<V>"Jo näen vävyni silmät:</V>
<V>ei siniset, ei punaiset</V>
<V>eikä vaatevalkeuiset;</V>
<V>meren on vaahen valkeuiset,</V>
<V>meren ruo'on ruskeuiset,</V>
<V>meren kaislan kauneuiset.</V>
<V>"Kylän poiat, kyyhkyläiset!</V>
<V>Viekätte tätä vävyä</V>
<V>isoimmille istuimille,</V>
<V>ylimäisille sijoille,</V>
<V>selin seineä sinistä,</V>
<V>pä'in pöyteä punaista,</V>
<V>kohin kutsuvierahia,</V>
<V>rinnoin rahvahan remua!"</V>
<V>Siitä Pohjolan emäntä</V>
<V>syötti, juotti vierahia,</V>
<V>syötti suin sulassa voissa,</V>
<V>kourin kuorekokkaroissa</V>
<V>noita kutsuvierahia,</V>
<V>vävyänsä liiatenki.</V>
<V>Olipa lohta luotasilla,</V>
<V>sivulla sianlihoa,</V>
<V>kupit kukkuraisillansa,</V>
<V>va'it varpelaitehilla</V>
<V>syöä kutsuvierahien</V>
<V>ja vävysen liiatenki.</V>
<V>Sanoi Pohjolan emäntä:</V>
<V>"Oi sie piika pikkarainen!</V>
<V>Tuop' on tuopilla olutta,</V>
<V>kanna kaksikorvaisella</V>
<V>noille kutsuvierahille,</V>
<V>vävylleni liiatenki!"</V>
<V>Tuop' on piika pikkarainen,</V>
<V>raataja rahan-alainen,</V>
<V>antoi tuopin totta tehä,</V>
<V>viisivantehen vikoa,</V>
<V>huuhtoa humalan parrat,</V>
<V>vaahen parrat valkoella</V>
<V>noilta kutsuvierahilta</V>
<V>ja vävyltä liiatenki.</V>
<V>Mitä nyt olut osasi,</V>
<V>virkki viisivantehinen,</V>
<V>kun oli luona laulajansa,</V>
<V>kunnollinen kukkujansa?</V>
<V>Olipa vanha Väinämöinen,</V>
<V>virren ponsi polvu'inen,</V>
<V>laaullisna laulajana,</V>
<V>parahana taitajana.</V>
<V>Ensin ottavi olutta,</V>
<V>siitä tuon sanoiksi virkki:</V>
<V>"Olukkainen, juomukkainen!</V>
<V>Elä miestä jouten juota!</V>
<V>Laita miehet laulamahan,</V>
<V>kultasuut on kukkumahan!</V>
<V>Isännät imehtelevät,</V>
<V>emännät ajattelevat:</V>
<V>joko on laulut lauennehet,</V>
<V>ilokielet kirvonnehet,</V>
<V>vai panin pahan oluen,</V>
<V>juoksuttelin juoman kehnon,</V>
<V>kun ei laula laulajamme,</V>
<V>hyreksi hyvät runomme,</V>
<V>kuku kultavierahamme,</V>
<V>iloitse ilokäkemme?</V>
<V>"Kukas tässä kukkunevi,</V>
<V>kenpä kielin laulanevi</V>
<V>näissä Pohjolan pioissa,</V>
<V>Sariolan juomingissa?</V>
<V>Eipä tässä lautsat laula,</V>
<V>kun ei lautsan istujaiset,</V>
<V>lattiat ei lausahtele,</V>
<V>kun ei lattian kävijät;</V>
<V>eikä ikkunat iloitse,</V>
<V>kun ei ikkunan isännät,</V>
<V>eikä pöykä pöyän ääret,</V>
<V>kun ei pöyän äärelliset,</V>
<V>ei ne reppänät remuile,</V>
<V>kun ei reppänän alaiset."</V>
<V>Oli lapsi lattialla,</V>
<V>maitoparta pankon päässä.</V>
<V>Lausui lapsi lattialta,</V>
<V>poika pankolta pakisi:</V>
<V>"En ole iso iältä,</V>
<V>vahva varren kasvannolta,</V>
<V>vaan kuitenki kaikitenki,</V>
<V>jos ei muut lihavat laula,</V>
<V>miehet paksummat pajaha,</V>
<V>verevämmät vierettele,</V>
<V>niin mä laulan, laiha poika,</V>
<V>poika kuiva, kuikuttelen;</V>
<V>laulan laihoilta lihoilta,</V>
<V>kupehilta kuuttomilta</V>
<V>tämän iltamme iloksi,</V>
<V>päivän kuulun kunniaksi."</V>
<V>Olipa ukko uunin päällä.</V>
<V>Tuopa tuon sanoiksi virkki:</V>
<V>"Ei ole lasten laululoista,</V>
<V>kurjien kujerteloista:</V>
<V>valehia lasten laulut,</V>
<V>tyhjiä tytärten virret!</V>
<V>Anna virsi viisahalle,</V>
<V>laulu lautsan istujalle!"</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Onko tässä nuorisossa,</V>
<V>koko suuressa su'ussa,</V>
<V>ken panisi käen kätehen,</V>
<V>ha'an toisehen hakahan</V>
<V>ja saisi sanelemahan,</V>
<V>laikahtaisi laulamahan</V>
<V>päivän päätyvän iloksi,</V>
<V>illan kuulun kunniaksi?"</V>
<V>Sanoi ukko uunin päältä:</V>
<V>"Ei ole tässä ennen kuultu,</V>
<V>ei ole kuultu eikä nähty</V>
<V>sinä ilmoisna ikänä</V>
<V>parempata laulajata,</V>
<V>tarkempata taitajata,</V>
<V>kuin mitä minä kujerrin,</V>
<V>lauleskelin lapsempana,</V>
<V>laulelin lahen vesillä,</V>
<V>kajahtelin kankahilla,</V>
<V>kukkuelin kuusikoilla,</V>
<V>sanelin salometsillä.</V>
<V>"Ääni oli suuri ja sorea,</V>
<V>säveleni sangen kaunis:</V>
<V>se silloin jokena juoksi,</V>
<V>vesivirtana vilisi,</V>
<V>kulki kuin lyly lumella,</V>
<V>purjelaiva lainehilla.</V>
<V>Vaan en nyt sanoa saata,</V>
<V>tuot' en tarkoin tunnekana,</V>
<V>mikä sorti suuren äänen,</V>
<V>äänen armahan alenti:</V>
<V>ei se nyt jokena juokse,</V>
<V>lainehina lailattele,</V>
<V>on kuin karhi kannostossa,</V>
<V>hangella havupetäjä,</V>
<V>reki rannan hiekkasilla,</V>
<V>vene kuivilla kivillä."</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Kun ei toista tullekana</V>
<V>kerallani laulamahan,</V>
<V>yksin lähtenen runoille,</V>
<V>laikahtanen laulamahan:</V>
<V>kun olen luotu laulajaksi,</V>
<V>sattunut sanelijaksi,</V>
<V>en kysy kylästä tietä,</V>
<V>päätä virren vierahalta."</V>
<V>Siitä vanha Väinämöinen,</V>
<V>virren ponsi polvu'inen,</V>
<V>istuihen ilon teolle,</V>
<V>laulutyölle työntelihe,</V>
<V>ilovirret vieressänsä,</V>
<V>saatavillansa sanaset.</V>
<V>Lauloi vanha Väinämöinen,</V>
<V>sekä lauloi jotta taitoi:</V>
<V>ei sanat sanoihin puutu,</V>
<V>virret veisaten vähene;</V>
<V>ennen kalliot kiviä,</V>
<V>umpilammit lumpehia.</V>
<V>Siinä lauloi Väinämöinen,</V>
<V>pitkin iltoa iloitsi.</V>
<V>Naiset kaikki naurusuulla,</V>
<V>miehet mielellä hyvällä</V>
<V>kuuntelivat, kummeksivat</V>
<V>Väinämöisen väännätystä,</V>
<V>kun oli kumma kuulijanki,</V>
<V>ime ilmankin olijan.</V>
<V>Sanoi vanha Väinämöinen,</V>
<V>virkki virtensä lopulla:</V>
<V>"Mitäpä minusta onpi</V>
<V>laulajaksi, taitajaksi!</V>
<V>En minä mitänä saata,</V>
<V>en kuhunkana kykene.</V>
<V>Oisi Luoja laulamassa,</V>
<V>suin sulin sanelemassa!</V>
<V>Luoja laulun lauleleisi,</V>
<V>lauleleisi, taiteleisi.</V>
<V>"Laulaisi meret mesiksi,</V>
<V>meren hiekat hernehiksi,</V>
<V>meren mullat maltahiksi,</V>
<V>suoloiksi meren someret,</V>
<V>lehot laajat leipämaiksi,</V>
<V>ahovieret vehnämaiksi,</V>
<V>mäet mämmikakkaroiksi,</V>
<V>kalliot kananmuniksi.</V>
<V>"Lauleleisi, taiteleisi,</V>
<V>saneleisi, saatteleisi,</V>
<V>laulaisi tähän talohon</V>
<V>läävät täysi lähtemiä,</V>
<V>kujat täysi kukkapäitä,</V>
<V>ahot maion antajia,</V>
<V>sata sarven kantajata,</V>
<V>tuhat tuojoa utaren.</V>
<V>"Lauleleisi, taiteleisi,</V>
<V>saneleisi, saatteleisi</V>
<V>isännille ilvesturkit,</V>
<V>emännille verkaviitat,</V>
<V>tyttärille ummiskengät,</V>
<V>pojille punaiset paiat.</V>
<V>"Annap' ainaki, Jumala,</V>
<V>toisteki, totinen Luoja,</V>
<V>näin näissä elettäväksi,</V>
<V>toiste toimieltavaksi</V>
<V>näissä Pohjolan pioissa,</V>
<V>Sariolan juomingissa,</V>
<V>oloset jokena juosta,</V>
<V>me'et virtana vilata</V>
<V>näissä Pohjolan tuvissa,</V>
<V>Sariolan salvoksissa,</V>
<V>jotta päivin lauleltaisi,</V>
<V>illoin tehtäisi iloa</V>
<V>iällä tämän isännän,</V>
<V>elinajalla emännän!</V>
<V>"Pankohon Jumala palkan,</V>
<V>Luoja koston kostakohon</V>
<V>isännälle pöyän päähän,</V>
<V>emännällen aittahansa,</V>
<V>pojillen apajaveelle,</V>
<V>kangaspuihin tyttärille,</V>
<V>jottei konsana katuisi,</V>
<V>vuonna toisna voikahtaisi</V>
<V>näitä pitkiä pitoja,</V>
<V>suuren joukon juominkia!"</V>
</TEXT>
</ITEM>
<ITEM nro="kalevala22" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>22</ID>
<TMP>1849</TMP>
</META>
<TEXT>
<CPT>Kahdeskolmatta runo</CPT>
<V>Kun oli kyllin häitä juotu,</V>
<V>pi'etty pitoja noita,</V>
<V>häitä Pohjolan tuvilla,</V>
<V>pitoja Pimentolassa,</V>
<V>sanoi Pohjolan emäntä</V>
<V>Ilmariselle, vävylle:</V>
<V>"Mit' istut, isosukuinen,</V>
<V>maan valio, valvattelet?</V>
<V>Istutko ison hyvyyttä</V>
<V>vai emonko armautta</V>
<V>vaiko pirtin valkeutta,</V>
<V>naimakansan kauneutta?</V>
<V>"Et istu ison hyvyyttä,</V>
<V>et emosen armautta</V>
<V>etkä pirtin puhtautta,</V>
<V>naimakansan kauneutta:</V>
<V>istut impesi hyvyyttä,</V>
<V>neien nuoren armautta,</V>
<V>valvattisi valkeutta,</V>
<V>kassapääsi kauneutta.</V>
<V>"Sulho, viljon veljyeni!</V>
<V>Vuotit viikon, vuota vielä!</V>
<V>Ei ole valmis valvattisi,</V>
<V>suorinut ikisopusi:</V>
<V>puol' on päätä palmikolla,</V>
<V>puoli palmikoitsematta.</V>
<V>"Sulho, viljon veljyeni!</V>
<V>Vuotit viikon, vuota vielä!</V>
<V>Ei ole valmis valvattisi,</V>
<V>suorinut ikisopusi:</V>
<V>yks' on hiema hiemoitettu,</V>
<V>toinen hiemoiteltavana.</V>
<V>"Sulho, viljon veljyeni!</V>
<V>Viikon vuotit, vuota vielä!</V>
<V>Ei ole valmis valvattisi,</V>
<V>suorinut ikisopusi:</V>
<V>vast' on jalka kengitetty,</V>
<V>toinen kengiteltävänä.</V>
<V>"Sulho, viljon veljyeni!</V>
<V>Viikon vuotit, vuota vielä!</V>
<V>Ei ole valmis valvattisi,</V>
<V>suorinut ikisopusi:</V>
<V>käsi on toinen kinnastettu,</V>
<V>toinen kinnasteltavana.</V>
<V>"Sulho, viljon veljyeni!</V>
<V>Viikon vuotit, et väsynyt:</V>
<V>valmis on nyt valvattisi,</V>
<V>suoriunut sorsasesi.</V>
<V>"Mene jo myöten, myöty neiti,</V>
<V>kanssa, kaupattu kananen!</V>
<V>Jo nyt on liittosi likellä,</V>
<V>kovin läsnä lähtöaika,</V>
<V>kun on viejä vieressäsi,</V>
<V>ottajaisesi ovilla:</V>
<V>oro suitsia purevi,</V>
<V>reki neittä vuottelevi.</V>
<V>"Oltua rakas rahoihin,</V>
<V>käpäs kättä antamahan,</V>
<V>kiivas kihlan ottelohon,</V>
<V>sormuksen sovittelohon,</V>
<V>ole nyt rakas rekehen,</V>
<V>kiivas kirjokorjasehen,</V>
<V>käpäs käymähän kylähän</V>
<V>sekä sievä lähtemähän!</V>
<V>"Etpä äijän, nuori neiti,</V>
<V>kahen puolesi katsellut,</V>
<V>yli pääsi ymmärrellyt,</V>
<V>jos te'it ka'utun kaupan,</V>
<V>iän kaiken itkemisen,</V>
<V>vuoet voikerrehtamisen,</V>
<V>kun läksit isosi koista,</V>
<V>siirryit syntymäsijoilta,</V>
<V>luota ehtoisen emosi,</V>
<V>kantajasi kartanoilta.</V>
<V>"Mi oli sinun eleä</V>
<V>näillä taattosi tiloilla!</V>
<V>Kasvoit kukkana kujilla,</V>
<V>ahomailla mansikkana.</V>
<V>Nousit voille vuotehelta,</V>
<V>maioille makoamasta,</V>
<V>venymästä vehnäsille,</V>
<V>pettäjäisille pehusta.</V>
<V>Kun et voinut voita syöä,</V>
<V>silpaisit sianlihoa.</V>
<V>"Ei ollut huolta ollenkana,</V>
<V>ajatusta aioinkana:</V>
<V>annoit huolla honkasien,</V>
<V>ajatella aiaksien,</V>
<V>surra suolla suopetäjän,</V>
<V>kangaskoivun kankahalla.</V>
<V>Itse liehuit lehtyisenä,</V>
<V>perhosena pyörähtelit,</V>
<V>marjana emosi mailla,</V>
<V>vaapukkana vainiolla.</V>
<V>"Lähet nyt talosta tästä,</V>
<V>menet toisehen talohon,</V>
<V>toisehen emon alahan,</V>
<V>perehesen vierahasen.</V>
<V>Toisin siellä, toisin täällä,</V>
<V>toisin toisessa talossa!</V>
<V>Toisin siellä torvet soivat,</V>
<V>toisin ukset ulvaisevat,</V>
<V>toisin vierevät veräjät,</V>
<V>sanovat saranarauat.</V>
<V>"Et osaa ovissa käyä,</V>
<V>veräjissä vieretellä</V>
<V>talon tyttären tavalla;</V>
<V>et tunne puhua tulta</V>
<V>etkä liettä lämmitteä</V>
<V>talon miehen mieltä myöten.</V>
<V>"Niinkö luulit, neito nuori,</V>
<V>niinkö tiesit jotta luulit,</V>
<V>luulit yöksi lähteväsi,</V>
<V>päivällä paloavasi?</V>
<V>Etpä yöksi lähtenynnä,</V>
<V>etkä yöksi, et kaheksi:</V>
<V>jopa jou'uit viikommaksi,</V>
<V>kuuksi päiväksi katosit,</V>
<V>iäksi ison majoilta,</V>
<V>elinajaksi emosi.</V>
<V>Askelt' on piha pitempi,</V>
<V>kynnys hirttä korkeampi</V>
<V>sinun toiste tullessasi,</V>
<V>kerran kertaellessasi."</V>
<V>Neito parka huokaeli,</V>
<V>huokaeli, henkäeli;</V>
<V>suru syämelle panihe,</V>
<V>vesi silmille vetihe.</V>
<V>Itse tuon sanoiksi saatti:</V>
<V>"Noinpa tiesin, noinpa luulin,</V>
<V>noinpa arvelin ikäni,</V>
<V>sanoin kaiken kasvinaian:</V>
<V>et sä, neiti, neiti olle</V>
<V>oman vanhemman varassa,</V>
<V>oman taaton tanterilla,</V>
<V>vanhan maammosi majoilla.</V>
<V>Äskenpä olisit neiti</V>
<V>miehelähän mennessäsi,</V>
<V>kuin oisi jalka kynnyksellä,</V>
<V>toinen korjassa kosijan:</V>
<V>oisit päätäsi pitempi,</V>
<V>korvallista korkeampi.</V>
<V>"Tuota toivoin tuon ikäni,</V>
<V>katsoin kaiken kasvinaian</V>
<V>- vuotin kuin hyveä vuotta,</V>
<V>katsoin kuin kesän tuloa.</V>
<V>Jo nyt on toivoni toeksi,</V>
<V>lähtöni lähemmä saanut;</V>
<V>jop' on jalka kynnyksellä,</V>
<V>toinen korjassa kosijan.</V>
<V>Enkä tuota tunnekana,</V>
<V>mikä muutti multa mielen:</V>
<V>en lähe ilolla mielin</V>
<V>enkä riemulla eriä</V>
<V>tästä kullasta ko'ista,</V>
<V>iän nuoren istumasta,</V>
<V>näiltä kasvinkartanoilta,</V>
<V>ison saamilta eloilta;</V>
<V>lähen, hoikka, huolissani,</V>
<V>ikävissäni eriän,</V>
<V>kuin syksyisen yön sylihin,</V>
<V>kevä'isen kierän päälle,</V>
<V>jälen jäällä tuntumatta,</V>
<V>jalan iskun iljangolla.</V>
<V>"Miten lieki mieli muien,</V>
<V>mieli muien morsianten?</V>
<V>Tok' ei muut muretta tunne,</V>
<V>kanna kaihoista syäntä,</V>
<V>kuin kannan minä katala,</V>
<V>kannan mustoa muretta,</V>
<V>syäntä syen näköistä,</V>
<V>huolta hiilenkarvallista.</V>
<V>"Niin on mieli miekkoisien,</V>
<V>autuaallisten ajatus,</V>
<V>kuin keväinen päivännousu,</V>
<V>kevätaamun aurinkoinen.</V>
<V>Mitenpä minunki mieli,</V>
<V>minun synkeä sisuni?</V>
<V>On kuin laaka lammin ranta,</V>
<V>kuin pimeä pilven ranta,</V>
<V>kuin syksyinen yö pimeä,</V>
<V>talvinen on päivä musta;</V>
<V>viel' on mustempi sitäki,</V>
<V>synkeämpi syksy-yötä."</V>
<V>Olipa akka, askarvaimo,</V>
<V>talon ainoinen asuja.</V>
<V>Hänpä tuon sanoiksi virkki:</V>
<V>"Kutti, kutti, neiti nuori!</V>
<V>Etkö muista, kuin sanelin,</V>
<V>sanelin saoinki kerroin:</V>
<V>elä sulho'on ihastu,</V>
<V>elä sulhon suumalohon,</V>
<V>luota silmänluontehesen,</V>
<V>katso jalkoihin jaloihin!</V>
<V>Sulovasti suun pitävi,</V>
<V>silmät luopi luopuisasti,</V>
<V>vaikka lempo leukaluissa,</V>
<V>surma suussansa asuisi.</V>
<V>"Noinpa aina neittä neuvoin,</V>
<V>orpanaistani opastin:</V>
<V>kun tulevi suuret sulhot,</V>
<V>suuret sulhot, maan kosijat,</V>
<V>sinä vastahan sanele</V>
<V>ja puhele puoleltasi,</V>
<V>sanele sanalla tuolla,</V>
<V>lausu tuolla lausehella:</V>
<V>'Ei minusta ollekana,</V>
<V>ollekana, lienekänä</V>
<V>miniäksi vietävätä,</V>
<V>orjaksi otettavata.</V>
<V>Ei neiti minun näköinen</V>
<V>osaa orjana eleä,</V>
<V>muista ei mukihin mennä,</V>
<V>olla aina alla kynsin.</V>
<V>Toinen kun sanan sanoisi,</V>
<V>minä kaksi vastoaisin;</V>
<V>kun tulisi tukkahani,</V>
<V>hairahtaisi hapsihini,</V>
<V>tukastani tuivertaisin,</V>
<V>hapsistani haivertaisin.'</V>
<V>"Et sinä sitä totellut,</V>
<V>et kuullut minun sanoa.</V>
<V>Käeten kävit tulehen,</V>
<V>tieten tervan keittehesen;</V>
<V>riensihit revon rekehen,</V>
<V>läksit karhun kantasille,</V>
<V>revon reessänsä veteä,</V>
<V>karhun kauas kannatella,</V>
<V>ikiorjaksi isännän,</V>
<V>aikaorjaksi anopin.</V>
<V>"Läksit kouluhun kotoa,</V>
<V>piinahan ison pihoilta.</V>
<V>Kova on koulu käyäksesi,</V>
<V>piina pitkä ollaksesi:</V>
<V>siell' on ohjat ostettuna,</V>
<V>varustettu vankirauat,</V>
<V>ei ketänä muuta vasten,</V>
<V>vasten on vaivaista sinua.</V>
<V>"Kohta saat kokea, koito,</V>
<V>kokea, kovaosainen,</V>
<V>apen luista leukaluuta,</V>
<V>anopin kivistä kieltä,</V>
<V>ky'yn kylmiä sanoja,</V>
<V>naon niskan-nakkeloita.</V>
<V>"Kuules, neiti, kuin sanelen,</V>
<V>kuin sanelen, kuin puhelen!</V>
<V>Olit kukkana kotona,</V>
<V>ilona ison pihoilla:</V>
<V>iso kutsui kuutamaksi,</V>
<V>emo päivänpaisteheksi,</V>
<V>veikkosi vesivaloksi,</V>
<V>siskosi siniveraksi.</V>
<V>Menet toisehen talohon,</V>
<V>vierahan emän alahan:</V>
<V>ei vieras emosen verta,</V>
<V>vaimo toinen tuojan verta!</V>
<V>Harvoin vieras siivoin sinkui,</V>
<V>harvoin oike'in opetti:</V>
<V>appi haukkuvi havuiksi,</V>
<V>anoppisi ahkioksi,</V>
<V>kyty kynnysportahiksi,</V>
<V>nato naisien pahoiksi.</V>
<V>"Äsken sie hyvä olisit,</V>
<V>äsken kerta kelpoaisit:</V>
<V>utuna ulos menisit,</V>
<V>savuna pihalle saisit,</V>
<V>lehtisenä lenteleisit,</V>
<V>kipunoina kiiättäisit.</V>
<V>"Et ole lintu lentäjäksi</V>
<V>etkä lehti liehujaksi,</V>
<V>et kipuna kiitäjäksi,</V>
<V>savu saajaksi pihalle.</V>
<V>"Voi neiti, sisarueni!</V>
<V>Jo nyt vaihoit, minkä vaihoit!</V>
<V>Vaihoit armahan isosi</V>
<V>appehen ani paha'an,</V>
<V>vaihoit ehtoisen emosi</V>
<V>anoppihin ankarahan!</V>
<V>Vaihoit viljon veljyesi</V>
<V>kyyttäniskahan kytyhyn,</V>
<V>vaihoit siskosi siveän</V>
<V>naljasilmähän natohon!</V>
<V>Vaihoit liinavuotehesi</V>
<V>nokisihin nuotioihin,</V>
<V>vaihoit valkeat vetesi</V>
<V>likaisihin lietehisin,</V>
<V>vaihoit hiekkarantasesi</V>
<V>mustihin muraperihin!</V>
<V>Vaihoit armahat ahosi</V>
<V>kanervikkokankahisin,</V>
<V>vaihoit marjaiset mäkesi</V>
<V>kaskikantoihin kovihin!</V>
<V>"Niinkö luulit, neito nuori,</V>
<V>niinkö, kasvava kananen:</V>
<V>huolet loppui, työt väheni</V>
<V>tämän illan istumilla,</V>
<V>maata sinne vietäväsi,</V>
<V>unille otettavasi?</V>
<V>"Eip' on maata vieäkänä,</V>
<V>unille otetakana:</V>
<V>vasta valvoa pitävi,</V>
<V>vasta huolta hoivatahan,</V>
<V>ajatusta annetahan,</V>
<V>pannahan pahoa mieltä.</V>
<V>"Kunis huiskit hunnutoinna,</V>
<V>sinis huiskit huoletoinna:</V>
<V>kunis liikuit liinatoinna,</V>
<V>liikuit liioitta suruitta.</V>
<V>Äsken huntu huolta tuopi,</V>
<V>palttina pahoa mieltä,</V>
<V>liina liikoja suruja,</V>
<V>pellava perättömiä.</V>
<V>"Mikäs neitosen kotona!</V>
<V>Niin neito ison kotona,</V>
<V>kuin kuningas linnassansa,</V>
<V>yhtä miekkoa vajoa.</V>
<V>Toisin tuon miniä raukan!</V>
<V>Niin miniä miehelässä,</V>
<V>kuin vanki Venäehellä,</V>
<V>yhtä vahtia vajoa.</V>
<V>"Teki työtä työn ajalla,</V>
<V>väänti hartian väellä,</V>
<V>hipiä hi'en väessä,</V>
<V>otsa vaahen valkeassa.</V>
<V>Kun tulevi toinen aika,</V>
<V>niin tulehen tuomitahan,</V>
<V>ajetahan ahjoksehen,</V>
<V>sen kätehen käsketähän.</V>
<V>"Piteä hänen pitäisi,</V>
<V>piteä, piloisen piian,</V>
<V>lohen mieli, kiiskin kieli,</V>
<V>lammin ahvenen ajatus,</V>
<V>suu sären, salakan vatsa,</V>
<V>meriteiren tieto saa'a.</V>
<V>"Eipä tieä yksikänä,</V>
<V>ymmärrä yheksänkänä</V>
<V>emon tuomista tytöistä,</V>
<V>vanhempansa vaalimista,</V>
<V>mistä syöjä syntynevi,</V>
<V>kaluaja kasvanevi,</V>
<V>lihan syöjä, luun purija,</V>
<V>tukan tuulelle jakaja,</V>
<V>hapsien hajottelija,</V>
<V>ahavalle anneksija.</V>
<V>"Itke, itke, neiti nuori!</V>
<V>Kun itket, hyvinkin itke!</V>
<V>Itke kourin kyynelesi,</V>
<V>kahmaloin haluvetesi,</V>
<V>pisaret ison pihoille,</V>
<V>lammit taaton lattioille,</V>
<V>itke tulville tupanen,</V>
<V>siltalauat lainehille!</V>
<V>Kun et itke itkettäissä,</V>
<V>itket toiste tullessasi,</V>
<V>kun tulet ison kotihin,</V>
<V>kun löyät isosi vanhan</V>
<V>saunahan savuttunehen</V>
<V>kuiva vasta kainalossa.</V>
<V>"Itke, itke, neiti nuori!</V>
<V>Kun itket, hyvinkin itke!</V>
<V>Kun et itke itkettäissä,</V>
<V>itket toiste tullessasi,</V>
<V>kun tulet emon kotihin,</V>
<V>kun löyät emosi vanhan</V>
<V>läävähän läkähtynehen,</V>
<V>kuollehen kupo sylihin.</V>
<V>"Itke, itke, neiti nuori!</V>
<V>Kun itket, hyvinkin itke!</V>
<V>Kun et itke itkettäissä,</V>
<V>itket toiste tullessasi,</V>
<V>kun tulet tähän kotihin,</V>
<V>löyät veikkosi verevän</V>
<V>kujahan kukistunehen,</V>
<V>kartanolle kaatunehen.</V>
<V>"Itke, itke, neiti nuori!</V>
<V>Kun itket, hyvinkin itke!</V>
<V>Kun et itke itkettäissä,</V>
<V>itket toiste tullessasi,</V>
<V>kun tulet tähän talohon,</V>
<V>löyät siskosi siveän</V>
<V>sotkutielle sortunehen</V>
<V>vanha karttu kainalossa."</V>
<V>Neito parka huokaeli,</V>
<V>huokaeli, henkäeli.</V>
<V>Itse loihen itkemähän,</V>
<V>vierähti vetistämähän.</V>
<V>Itki kourin kyyneleitä,</V>
<V>kahmaloin haluvesiä</V>
<V>ison pestyille pihoille,</V>
<V>lammit taaton lattialle.</V>
<V>Siitä tuon sanoiksi virkki,</V>
<V>itse lausui ja pakisi:</V>
<V>"Hoi sisaret, sirkkuseni,</V>
<V>entiset ikätoverit,</V>
<V>kaikki kasvinkumppalini!</V>
<V>Kuulkottenpa, kuin sanelen!</V>
<V>En nyt tuota tunnekana,</V>
<V>mikä lienehe minulle</V>
<V>iskennä tämän ikävän,</V>
<V>tämän huolen hoivannunna,</V>
<V>tämän kaihon kantanunna,</V>
<V>murehen mukaellunna.</V>
<V>"Toisin tiesin, toisin luulin,</V>
<V>toisin toivotin ikäni:</V>
<V>käkesin käkenä käyä,</V>
<V>kukahella kukkuroilla</V>
<V>näille päivin päästyäni,</V>
<V>näille tuumin tultuani.</V>
<V>Enpä nyt käkenä käyne,</V>
<V>kukahelle kukkuroilla:</V>
<V>olen kuin alli aallokossa,</V>
<V>tavi laajalla lahella</V>
<V>uiessa vilua vettä,</V>
<V>vettä jäistä järkyttäissä.</V>
<V>"Voi isoni, voi emoni,</V>
<V>voi on valtavanhempani!</V>
<V>Minnekä minua loitte,</V>
<V>kunne kannoitte katalan</V>
<V>nämät itkut itkemähän,</V>
<V>nämät kaihot kantamahan,</V>
<V>nämät huolet huolimahan</V>
<V>ja surut sureksimahan?</V>
<V>"Mahoit ennen, maammo rukka,</V>
<V>mahoit, kaunis kantajani,</V>
<V>armas maion-antajani,</V>
<V>ihana imettäjäni,</V>
<V>kapaloia kantosia,</V>
<V>pestä pieniä kiviä,</V>
<V>kuin pesit tätä tytärtä,</V>
<V>kapalojit kaunoistasi</V>
<V>näille suurille suruille,</V>
<V>ape'ille miel'aloille!</V>
<V>"Moni muualla sanovi,</V>
<V>usea ajattelevi:</V>
<V>ei ole huolta hurnakolla,</V>
<V>ajatusta aioinkana.</V>
<V>Elkätte, hyvät imeiset,</V>
<V>elkätte sitä sanoko!</V>
<V>Enemp' on minulla huolta,</V>
<V>kuin on koskessa kiviä,</V>
<V>pajuja pahalla maalla,</V>
<V>kanervia kankahalla.</V>
<V>Hepo ei jaksaisi veteä,</V>
<V>rautakisko kingotella</V>
<V>ilman luokin lekkumatta,</V>
<V>vempelen värisemättä</V>
<V>noita, hoikan, huoliani,</V>
<V>mustia mure'itani."</V>
<V>Lauloi lapsi lattialta,</V>
<V>kasvavainen karsinasta:</V>
<V>"Mitä neien itkemistä,</V>
<V>suuresti sureksimista!</V>
<V>Anna huolia hevosen,</V>
<V>murehtia mustan ruunan,</V>
<V>rautasuisen surkutella,</V>
<V>suuripäisen päivitellä!</V>
<V>Hevosell' on pää parempi,</V>
<V>pää parempi, luu lujempi,</V>
<V>kaulan kaari kantavampi,</V>
<V>koko ruumis runsahampi.</V>
<V>"Ei ole itettäviä,</V>
<V>suuresti surettavia.</V>
<V>Ei sinua suolle vieä,</V>
<V>ojavarrellen oteta:</V>
<V>vievät viljamättähältä,</V>
<V>vievät vielä viljemmälle;</V>
<V>ottavat oluttuvilta,</V>
<V>ottavat oluemmille.</V>
<V>"Kun katsot kupehellesi,</V>
<V>oikealle puolellesi,</V>
<V>onpa sulho suojassasi,</V>
<V>mies verevä vieressäsi!</V>
<V>Hyvä mies, hyvä hevonen,</V>
<V>talon kanta kaikenlainen;</V>
<V>pyyhyet pyräjämässä,</V>
<V>vempelellä vieremässä,</V>
<V>rastahat iloitsemassa,</V>
<V>rahkehilla laulamassa;</V>
<V>kuusi kullaista käkeä</V>
<V>änkilöillä lekkumassa,</V>
<V>seitsemän siniotusta</V>
<V>reen kokalla kukkumassa.</V>
<V>"Ellös olko milläkänä,</V>
<V>emon tuoma, tuollakana!</V>
<V>Et panna pahenemahan,</V>
<V>pannahan paranemahan,</V>
<V>miehen kyntäjän kylelle,</V>
<V>vakoajan vaipan alle,</V>
<V>leivän saajan leuan alle,</V>
<V>kalan saajan kainalohon,</V>
<V>hirven hiihtäjän hikehen,</V>
<V>karhun saajan saunasehen.</V>
<V>"Miehen sait mitä jaloimman,</V>
<V>urohia uhke'imman:</V>
<V>ei sen jouset jouten olle,</V>
<V>viinet vaarnoilla venyne;</V>
<V>koirat ei ne koissa maanne,</V>
<V>pennut pehkuilla levänne.</V>
<V>"Kolmasti tänä keväinä</V>
<V>aivan aika-huomenessa</V>
<V>nousi nuotiotulelta,</V>
<V>havasi havusijalta;</V>
<V>kolmasti tänä keväinä</V>
<V>kaste on silmille karisnut,</V>
<V>havut päänsä harjaellut,</V>
<V>varvat vartalon sukinut.</V>
<V>"Mies on joukon jou'uttaja,</V>
<V>uros karjan kasvattaja.</V>
<V>Onpa tällä sulhollamme</V>
<V>korvet koivin kulkevia,</V>
<V>särkät säärin juoksevia,</V>
<V>noropohjan noutavia:</V>
<V>sata on sarven kantajata,</V>
<V>tuhat tuojoa utaren;</V>
<V>aumoja joka aholla,</V>
<V>purnuja joka purolla,</V>
<V>lepikköiset leipämaina,</V>
<V>ojavieret ohramaina,</V>
<V>karivieret kauramaina,</V>
<V>vesivieret vehnämaina,</V>
<V>kaikki rauniot rahoina,</V>
<V>kivet pienet penninkinä."</V>
</TEXT>
</ITEM>
<ITEM nro="kalevala23" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>23</ID>
<TMP>1849</TMP>
</META>
<TEXT>
<CPT>Kolmaskolmatta runo</CPT>
<V>Nyt on neiti neuvominen,</V>
<V>morsian opastaminen.</V>
<V>Kenpä neien neuvojaksi,</V>
<V>impyen opastajaksi?</V>
<V>Osmotar, oleva vaimo,</V>
<V>Kalevatar, kaunis impi,</V>
<V>hänpä neittä neuvomahan,</V>
<V>orpoa opastamahan,</V>
<V>miten olla mielevänä,</V>
<V>kuten kuuluna asua,</V>
<V>mielevänä miehelässä,</V>
<V>kuuluna anoppelassa.</V>
<V>Saneli sanoilla noilla,</V>
<V>lausui noilla lausehilla:</V>
<V>"Morsian, sisarueni,</V>
<V>kapulehti, lempyeni!</V>
<V>Kuules, kuin minä sanelen,</V>
<V>kielin toisin kertoelen!</V>
<V>"Lähet jo, kukka, kulkemahan,</V>
<V>mansikka, matelemahan,</V>
<V>verannukka, vieremähän,</V>
<V>sametti, samoamahan</V>
<V>tästä kuulusta ko'ista,</V>
<V>kaunihista kartanosta;</V>
<V>tulet toisehen talohon,</V>
<V>perehesen vierahasen.</V>
<V>Toisin toisessa talossa,</V>
<V>muiten muissa vierahissa:</V>
<V>ajatellen astuminen,</V>
<V>tuumitellen toimiminen;</V>
<V>ei kuin taaton tanterella,</V>
<V>oman maammon manterella,</V>
<V>laksoloissa laulaminen,</V>
<V>kujilla kukahtaminen.</V>
<V>"Kun lähet talosta tästä,</V>
<V>muista kaikki muut kalusi,</V>
<V>ne kolme kotihin heitä:</V>
<V>päivän-päälliset unoset,</V>
<V>emon armahan sanaset,</V>
<V>joka kirnun pettäjäiset!</V>
<V>"Kaikki muista muuttelosi</V>
<V>- unikonttisi unoha</V>
<V>kotoisille tyttärille,</V>
<V>kotiuunin korvaselle!</V>
<V>Laulut heitä lautsan päähän,</V>
<V>ilovirret ikkunoille,</V>
<V>tyttöys tyvelle vastan,</V>
<V>huimuus hurstin hulpiloille,</V>
<V>pankolle pahat tapasi,</V>
<V>laiskuutesi lattialle!</V>
<V>Tahikka kaasolle taritse,</V>
<V>työnnä kaason kainalohon,</V>
<V>kaason vieä vitsikkohon,</V>
<V>kantoa kanervikkohon!</V>
<V>"Tapa on uusi ottaminen,</V>
<V>entinen unohtaminen:</V>
<V>taattoarmo heittäminen,</V>
<V>appiarmo ottaminen,</V>
<V>alemma kumartaminen,</V>
<V>hyvä lause lahjominen.</V>
<V>"Tapa on uusi ottaminen,</V>
<V>entinen unohtaminen:</V>
<V>maammoarmo heittäminen,</V>
<V>anopp'armo ottaminen,</V>
<V>alemma kumartaminen,</V>
<V>hyvä lause lahjominen.</V>
<V>"Tapa on uusi ottaminen,</V>
<V>entinen unohtaminen:</V>
<V>veliarmo heittäminen,</V>
<V>kytyarmo ottaminen,</V>
<V>alemma kumartaminen,</V>
<V>hyvä lause lahjominen.</V>
<V>"Tapa on uusi ottaminen,</V>
<V>entinen unohtaminen:</V>
<V>sisararmo heittäminen,</V>
<V>natoarmo ottaminen,</V>
<V>alemma kumartaminen,</V>
<V>hyvä lause lahjominen.</V>
<V>"Ellöspä sinä ikänä,</V>
<V>kuuna kullan valkeana</V>
<V>tavatoin talohon menkö,</V>
<V>miehuetoin miehelähän!</V>
<V>Tapoja talo kysyvi,</V>
<V>tapoja talo hyväki,</V>
<V>mies on mieltä koittelevi,</V>
<V>mies mieltä ani paraski;</V>
<V>äsken tarkka tarvitahan,</V>
<V>jos talo epätapainen,</V>
<V>ja vakainen vaaitahan,</V>
<V>jos on mies epäpätöinen.</V>
<V>"Jos ukko susi supussa,</V>
<V>akka karhu karsinassa,</V>
<V>kyty kyinä kynnyksellä,</V>
<V>nato nauloina pihalla,</V>
<V>sama on arvo antaminen:</V>
<V>alemma kumartaminen,</V>
<V>kuin ennen emosi luona,</V>
<V>oman taattosi tuvilla</V>
<V>taattoa kumartaminen,</V>
<V>maammoasi arvominen.</V>
<V>"Piteä sinun pitävi</V>
<V>pää tarkka, tanea mieli,</V>
<V>aina ankara ajatus,</V>
<V>ymmärrys yhentasainen,</V>
<V>iltasella silmät virkut</V>
<V>valkeata vaalimahan,</V>
<V>aamusella korvat tarkat</V>
<V>kukon ääntä kuulemahan.</V>
<V>Konsa kukko kerran lauloi,</V>
<V>viel' ei toista virkkanunna,</V>
<V>silloin nuorten nousuaika,</V>
<V>vanhojen lepu'uaika.</V>
<V>"Kun ei kukko laulakana,</V>
<V>ei äännä isännän lintu,</V>
<V>piä kuuta kukkonasi,</V>
<V>otavaista oppinasi!</V>
<V>Käyös ulkona use'in,</V>
<V>käyös kuuta katsomassa,</V>
<V>otavaista oppimassa,</V>
<V>tähtiä tähyämässä!</V>
<V>"Konsa oike'in otava,</V>
<V>sarvet suorahan suvehen,</V>
<V>pursto perin pohjasehen,</V>
<V>silloin aikasi sinulla</V>
<V>nousta luota nuoren sulhon,</V>
<V>saa'a viereltä verevän,</V>
<V>saa'a tulta tuhkasista,</V>
<V>valkeata vakkasesta,</V>
<V>tuli puikkohon puhua</V>
<V>lienosti levittämättä.</V>
<V>"Kun ei tulta tuhkasissa,</V>
<V>valkeata vakkasessa,</V>
<V>kutkuttele kullaltasi,</V>
<V>katkuttele kaunoltasi:</V>
<V>'Anna tulta, armaiseni,</V>
<V>valkeata, marjaseni!'</V>
<V>"Saat sa piitä pikkaraisen,</V>
<V>tauloa taki vähäisen:</V>
<V>iske tuli tuikahuta,</V>
<V>päre pihtihin viritä,</V>
<V>lähe läävä läänimähän,</V>
<V>raavahat ravitsemahan!</V>
<V>Ammovi anopin lehmä,</V>
<V>hirnuvi apen hevonen,</V>
<V>ky'yn lehmä kytkäisevi,</V>
<V>naukuvi naon vasikka</V>
<V>heinän hienon heittäjäistä,</V>
<V>apilan ojentajaista.</V>
<V>"Käy kujaset kuurullasi,</V>
<V>läävät länkämöisilläsi,</V>
<V>syötä lehmät leyhkeästi,</V>
<V>lammaskarja lauhkeasti!</V>
<V>Olet lehmille ojenna,</V>
<V>juomat vaivaisten vasoille,</V>
<V>varsoille valitut korret,</V>
<V>karitsoille hienot heinät!</V>
<V>Eläkä sioille singu,</V>
<V>elä potki porsahia:</V>
<V>kanna kaukalo sioille,</V>
<V>purtilonsa porsahille!</V>
<V>"Elä läävässä lepeä,</V>
<V>lamo lammaskarsinassa!</V>
<V>Kun olet läävän lääninynnä,</V>
<V>katsonunna karjan kaiken,</V>
<V>jo jou'u takaisin tuolta,</V>
<V>tule tuiskuna tupahan!</V>
<V>Siell' on lapsi itkemässä,</V>
<V>pieni peitetten sisässä,</V>
<V>eikä lausu lapsi rukka,</V>
<V>saata kieletöin sanoa,</V>
<V>onko vilu taikka nälkä</V>
<V>tahi muu tapahtumainen,</V>
<V>ennenkuin tulevi tuttu,</V>
<V>kuulevi emonsa äänen.</V>
<V>"Vaan tupahan tullessasi</V>
<V>tule neljänä tupahan:</V>
<V>vesikappanen käessä,</V>
<V>lehtiluuta kainalossa,</V>
<V>tulitikku hampahiss</V>
<V>- itse ollet neljäntenä.</V>
<V>"Ala sillat siivoella,</V>
<V>lautalattiat la'aista:</V>
<V>visko vettä lattialle,</V>
<V>elä visko lapsen päälle!</V>
<V>Nähnet lapsen lattialla,</V>
<V>jos kohta kälynki lapsi:</V>
<V>nosta lapsi lautsaselle,</V>
<V>pese silmät, pää silitä,</V>
<V>anna leipeä kätehen,</V>
<V>vuole voita leivän päälle!</V>
<V>Kun ei leipeä talossa,</V>
<V>anna lastunen kätehen!</V>
<V>"Kun saat pöytien pesohon</V>
<V>viikon päästä viimeistäki,</V>
<V>pese pöyät, laiat muista,</V>
<V>jalkoja elä unoha!</V>
<V>Lautsaset vesin valele,</V>
<V>seinät siivin siivoele,</V>
<V>lautsat kaikki laitoinensa,</V>
<V>seinät pitkin juomuinensa!</V>
<V>"Mi on pöyällä pölyä,</V>
<V>mi tomua ikkunoilla,</V>
<V>nepä siivellä sipaise,</V>
<V>vetäise vesitukolla,</V>
<V>etteipä tomu tomaha,</V>
<V>pöly kattohon pölähä!</V>
<V>"Karista katosta karstat,</V>
<V>noet nuoho kiukahasta,</V>
<V>piä patsas muistossasi</V>
<V>eläkä orsia unoha,</V>
<V>että tuntuisi tuvaksi,</V>
<V>asunnoksi arvattaisi!</V>
<V>"Kuules, neiti, kuin sanelen,</V>
<V>kuin sanelen, kuin puhelen!</V>
<V>Elä suihki sutsunatta</V>
<V>eläkä räämi rätsinättä,</V>
<V>elä liiku liinasetta,</V>
<V>elä kengättä kehaja!</V>
<V>Tuosta sulho suuttuneisi,</V>
<V>mies nuori nuristuneisi.</V>
<V>"Noita sie kovin varaja</V>
<V>pihlajaisia pihalla!</V>
<V>Pyhät on pihlajat pihalla,</V>
<V>pyhät oksat pihlajissa,</V>
<V>pyhät lehvät oksasilla,</V>
<V>marjaset sitäi pyhemmät,</V>
<V>joilla neittä neuvotahan,</V>
<V>orpoa opetetahan</V>
<V>nuoren miehen mieltä myöten,</V>
<V>sulhosen syäntä myöten.</V>
<V>"Piä herkät hiiren korvat,</V>
<V>terävät jalat jäniksen!</V>
<V>Niska nuori notkuttele,</V>
<V>kaula kaunis kaarruttele</V>
<V>kuni kasvava kataja</V>
<V>tahi tuore tuomen latva!</V>
<V>"Valvoa sinun pitävi,</V>
<V>aina valvoa, varoa,</V>
<V>ettet pyri pyllyllesi,</V>
<V>pankon päähän pitkällesi</V>
<V>etkä vaivu vaattehille,</V>
<V>veteleite vuotehelle!</V>
<V>"Kyty kynnöltä tulevi,</V>
<V>appi aitojen panolta,</V>
<V>urohosi ulkotöiltä,</V>
<V>kaunosi kasen ajolta:</V>
<V>vieminen vesiropehut,</V>
<V>käsipyyhe kantaminen,</V>
<V>alaha kumartaminen,</V>
<V>mielilause lausuminen.</V>
<V>"Anopp' aitasta tulevi</V>
<V>jauhovakka kainalossa:</V>
<V>juokse vastahan pihalle,</V>
<V>alaha kumarteleite,</V>
<V>pyyä vakka kainalosta</V>
<V>tuo tupahan vieäksesi!</V>
<V>"Kun et arvata osanne,</V>
<V>itsestäsi ymmärrellä,</V>
<V>kulle työlle työntyminen,</V>
<V>toimelle rupeaminen,</V>
<V>niin taho akalta tietä:</V>
<V>'Oi armas anoppiseni!</V>
<V>Kuinka tässä työt tehä'än,</V>
<V>askarehet arvatahan?'</V>
<V>"Akka varsin vastoavi,</V>
<V>anoppi sanan sanovi:</V>
<V>'Noinpa tässä työt tehä'än,</V>
<V>askarehet arvatahan:</V>
<V>survotahan, jauhetahan,</V>
<V>kivenpuussa kiikutahan,</V>
<V>vielä vettä kannetahan,</V>
<V>taikinat alustetahan,</V>
<V>halot tuoahan tupahan</V>
<V>pätsin lämmitä-panoksi;</V>
<V>siitä leivät leivotahan,</V>
<V>kakut paksut paistetahan,</V>
<V>astiat virutetahan,</V>
<V>hulikkaiset huuhotahan.'</V>
<V>"Kun kuulit akalta työsi,</V>
<V>anopilta askarehet,</V>
<V>ota kuivehet kiveltä,</V>
<V>kiirehi kivitupahan!</V>
<V>Sitte sinne saatuasi,</V>
<V>tultua kivitupahan</V>
<V>elä kuku kulkullasi,</V>
<V>kalju kaulavarrellasi:</V>
<V>kukkuos kiven kamulla,</V>
<V>lapattaisen laulamalla!</V>
<V>Eläkä ähkeä isosti,</V>
<V>kivenpuussa puhkaele,</V>
<V>ettei appi arveleisi,</V>
<V>anoppi ajatteleisi</V>
<V>ä'issäsi ähkeävän,</V>
<V>syämissäsi sysivän!</V>
<V>"Seulo jauhot siepottele,</V>
<V>kanna kannella tupahan!</V>
<V>Leivo leivät leppeästi,</V>
<V>vastoa ani visusti,</V>
<V>jottei paikoin jauhot jäisi,</V>
<V>toisin selkeät seokset!</V>
<V>"Näet korvon kallellansa:</V>
<V>ota korvonen olalle,</V>
<V>vesikappa kainalohon,</V>
<V>ala astua ve'elle;</V>
<V>kanna korvo kaunihisti,</V>
<V>kuleta korennon päässä!</V>
<V>Tule tuulena takaisin,</V>
<V>astuos ahavan lailla,</V>
<V>viikon veellä viipymättä,</V>
<V>kaivolle katoamatta,</V>
<V>ettei appi arveleisi,</V>
<V>anoppi ajatteleisi</V>
<V>kuvoasi katselevan,</V>
<V>itseäs' ihastelevan,</V>
<V>verevyyttäsi vetehen,</V>
<V>kauneutta kaivosehen!</V>
<V>"Menet pitkälle pinolle,</V>
<V>halkosien suollantahan:</V>
<V>elä halkoa hyleksi,</V>
<V>ota halko haapainenki!</V>
<V>Heitä halko hiljallensa,</V>
<V>kovasti kolajamatta,</V>
<V>taikka appi arveleisi,</V>
<V>anoppi ajatteleisi</V>
<V>vihoissasi viskelevän,</V>
<V>kiukuissa kolistelevan.</V>
<V>"Kun sa astut aittasehen,</V>
<V>lähet jauhon nouantahan,</V>
<V>elä aittahan asetu,</V>
<V>viivy viikon aittatiellä,</V>
<V>taikka appi arvelevi,</V>
<V>anoppi ajattelevi</V>
<V>jauhoja jakelevasi,</V>
<V>antavan kylän akoille.</V>
<V>"Lähet astian pesohon,</V>
<V>hulikkojen huuhtelohon:</V>
<V>pese kannut korvinensa,</V>
<V>tuopit uurtehuisinensa!</V>
<V>Maljat huuho - muista laiat,</V>
<V>lusikkaiset - muista varret!</V>
<V>"Lusikat piä lu'ussa,</V>
<V>astiasi arvelussa,</V>
<V>ettei koirat kollottele,</V>
<V>kasit noita kannattele,</V>
<V>linnut liioin liikuttele,</V>
<V>lapset laittele levälle!</V>
<V>Kyll' on lapsia kylässä,</V>
<V>paljo päitä pienoisia,</V>
<V>jotka kannut kanteleisi,</V>
<V>lusikat levitteleisi.</V>
<V>"Iltasaunan saapuessa</V>
<V>veet vetele, vastat kanna,</V>
<V>hauo vastat valmihiksi</V>
<V>saunahan savuttomahan</V>
<V>ilman viikon viipymättä,</V>
<V>saunahan katoamatta,</V>
<V>taikka appi arveleisi,</V>
<V>anoppi ajatteleisi</V>
<V>saunan lauoilla lamovan,</V>
<V>penkin päässä piehtaroivan.</V>
<V>"Kun tulet tupahan tuolta,</V>
<V>käske appi kylpemähän:</V>
<V>'Oi on armas appiseni!</V>
<V>Jo on sauna joutununna,</V>
<V>veet ve'etty, vastat saatu,</V>
<V>kaikki lautaset la'aistu;</V>
<V>mene, kylve kyllältäsi,</V>
<V>valeleite vallaltasi!</V>
<V>Itse lienen löylyn lyöjä,</V>
<V>alla lautojen asunen.'</V>
<V>"Kun tulevi kehruuaika,</V>
<V>kankahan ku'onta-aika,</V>
<V>käy elä kynsiä kylästä,</V>
<V>oppia ojan takoa,</V>
<V>tointa toisesta talosta,</V>
<V>pirran piitä vierahalta!</V>
<V>"Itse langat kehräele,</V>
<V>omin hyppysin kutehet,</V>
<V>langat laita lievempäiset,</V>
<V>rihmat aina kierempäiset!</V>
<V>Keri kiinteä keränen,</V>
<V>viipsinpuulle viskaele,</V>
<V>suvakolle suorittele,</V>
<V>kani siitä kangaspuille!</V>
<V>Iske pirta piukkeasti,</V>
<V>nosta niiet notkeasti,</V>
<V>ku'o sarkakauhtanaiset,</V>
<V>hanki villaiset hamoset</V>
<V>yhen villan kylkyestä,</V>
<V>talvilampahan takuista,</V>
<V>karvoista kevätkaritsan,</V>
<V>kesäuuhen untuvista!</V>
<V>"Kuules siitä, kuin sanelen,</V>
<V>vielä kerran kertoelen!</V>
<V>Keitä ohraiset oluet,</V>
<V>makujuomat maltahiset</V>
<V>yhen ohrasen jyvästä,</V>
<V>puolen puun on poltakselta!</V>
<V>"Kun sa ohria imellät,</V>
<V>ma'ustelet maltahia,</V>
<V>elä koukulla kohenna,</V>
<V>kärryksellä käännyttele:</V>
<V>aina kourilla kohenna,</V>
<V>kämmenillä käännyttele!</V>
<V>Käypä saunassa use'in,</V>
<V>elä anna iun paheta,</V>
<V>kissan istua ituja,</V>
<V>kasin maata maltahia!</V>
<V>Eläkä sure susia,</V>
<V>pelkeä metsän petoja</V>
<V>saunahan samotessasi,</V>
<V>kesken yötä käyessäsi!</V>
<V>"Kun konsa tulevi vieras,</V>
<V>ellös vierasta vihatko!</V>
<V>Ainapa hyvä talonen</V>
<V>piti vierahan varoja,</V>
<V>liikoja lihamuruja,</V>
<V>kaunihia kakkaroita.</V>
<V>"Käske vieras istumahan,</V>
<V>lausuttele laaskavasti:</V>
<V>syötä vierasta sanoilla,</V>
<V>kunnes keitto kerkeävi!</V>
<V>"Taas kun lähtevi talosta,</V>
<V>jäähyväiset jättelevi,</V>
<V>ellös viekö vierastasi</V>
<V>ulkopuolelle ovea:</V>
<V>tuosta sulho suuttuneisi,</V>
<V>kaunosi kamaltuneisi.</V>
<V>"Kun kerran halu tulevi</V>
<V>käyä itsesi kylässä,</V>
<V>kysytellen käy kylässä,</V>
<V>lausutellen vierahissa!</V>
<V>Sitte siellä ollessasi</V>
<V>piä taitavat tarinat;</V>
<V>elä sie kotia moiti,</V>
<V>alenna anoppiasi!</V>
<V>"Kysyvät kylän miniät</V>
<V>tahi muut kyläiset naiset:</V>
<V>'Antoiko anoppi voita</V>
<V>kuin ennen emo kotona?'</V>
<V>Ellös konsana sanoko:</V>
<V>'Ei anna anoppi voita.'</V>
<V>Sano aina annettavan,</V>
<V>kapustalla kannettavan,</V>
<V>jos kerran kesässä saanet,</V>
<V>senki toisentalvellista!</V>
<V>"Kuules vielä, kuin sanelen,</V>
<V>kerran toisen kertoelen!</V>
<V>Kun menet talosta tästä,</V>
<V>tulet toisehen talohon,</V>
<V>emoa elä unoha,</V>
<V>masentele maammoasi!</V>
<V>Emopa sinun elätti,</V>
<V>imetti ihanat rinnat</V>
<V>ihanasta itsestänsä,</V>
<V>valkeasta varrestansa;</V>
<V>monet yöt unetta vietti,</V>
<V>monet atriat unohti</V>
<V>tuuitellessa sinua,</V>
<V>vaaliessa pienoistansa.</V>
<V>"Ken emon unohtanevi,</V>
<V>maammonsa masentanevi,</V>
<V>elköhön Manalle menkö,</V>
<V>hyvän tunnon Tuonelahan!</V>
<V>Manalassa on makso tuhma,</V>
<V>kova kosto Tuonelassa</V>
<V>emonsa unohtajalle,</V>
<V>maammonsa masentajalle.</V>
<V>Tuonen tyttäret toruvat,</V>
<V>Manan neiet riitelevät:</V>
<V>'Kuinka sie emon unohit,</V>
<V>oman maammosi masensit?</V>
<V>Emo on nähnyt suuren vaivan,</V>
<V>kantaja kovan kokenut</V>
<V>saunamaassa maatessansa,</V>
<V>olkiloilla ollessansa,</V>
<V>synnytellessä sinua,</V>
<V>katalaista kantaessa.'"</V>
<V>Olipa akka lattialla,</V>
<V>akka vanha, vaippa päällä,</V>
<V>kylän kynnysten kävijä,</V>
<V>mieron teien tietelijä.</V>
<V>Hänpä tuon sanoiksi virkki,</V>
<V>itse lausui ja lateli:</V>
<V>"Kukko lauloi kullallensa,</V>
<V>kanan lapsi kaunollensa,</V>
<V>varis lauloi vaahtokuulla,</V>
<V>kevätkuulla keikutteli.</V>
<V>Minun lauloa pitäisi,</V>
<V>heiän olla laulamatta:</V>
<V>heill' on kultansa kotona,</V>
<V>aina luona armahansa;</V>
<V>minä kullatoin, ko'itoin,</V>
<V>ajan kaiken armahatoin.</V>
<V>"Kuules, sisko, kuin sanelen!</V>
<V>Kun menetki miehelähän,</V>
<V>elä noua miehen mieltä,</V>
<V>kuin minä poloinen nouin</V>
<V>miehen mieltä, kiurun kieltä,</V>
<V>suuren sulhoni syäntä!</V>
<V>"Olin kukka ollessani,</V>
<V>kasvaessani kanerva,</V>
<V>vesa nuori noustessani,</V>
<V>ympynen yletessäni,</V>
<V>mesimarja mainittaissa,</V>
<V>kulta kuiskuteltaessa,</V>
<V>tavi taattoni pihoilla,</V>
<V>lakla maammon lattioilla,</V>
<V>vesilintu veikon luona,</V>
<V>sirkkunen sisaren luona.</V>
<V>Kävin kukkana kujilla,</V>
<V>vaapukkana vainiolla,</V>
<V>hersuin hiekkarantasilla,</V>
<V>keikuin kukkakunnahilla;</V>
<V>laulelin jokaisen lakson,</V>
<V>joka kummun kukkuelin,</V>
<V>lehot leikkiä pitelin,</V>
<V>ahot ainoista iloa.</V>
<V>"Suu veti revon ritahan,</V>
<V>kieli kärpän lautasehen,</V>
<V>mieli neien miehelähän,</V>
<V>tapa toisehen talohon.</V>
<V>Niinpä neiti luotunaki,</V>
<V>tytär tuuiteltunaki</V>
<V>- miniäksi miehelähän,</V>
<V>orjaksi anoppelahan.</V>
<V>"Jou'uin, marja, muille maille,</V>
<V>tuomi, toisille vesille,</V>
<V>jou'uin, puola, purtavaksi,</V>
<V>mansikka, manattavaksi.</V>
<V>Joka puu puri minua,</V>
<V>joka leppä leikkaeli,</V>
<V>joka koivu koiskaeli,</V>
<V>joka haapa haukkaeli.</V>
<V>"Naitihin ma miehelähän,</V>
<V>vietihin anoppelahan.</V>
<V>Sanottihin siell' olevan,</V>
<V>neittä sinne naitaessa,</V>
<V>kuusi kuusista tupoa,</V>
<V>kaksin kerroin kammaria,</V>
<V>ahovieret aittamaina,</V>
<V>kujavieret kukkamaina,</V>
<V>ojavieret ohramaina,</V>
<V>kangasvieret kauramaina,</V>
<V>purnut puitua eloa,</V>
<V>toiset purnut puitavia,</V>
<V>sata saatuja rahoja,</V>
<V>sata toinen saatavia.</V>
<V>"Sainpa, tuhma, tulleheksi,</V>
<V>kälkö, kättä lyöneheksi:</V>
<V>tupa oli kuuella tuella,</V>
<V>seitsemällä seipähällä,</V>
<V>ahot täynnä armotuutta,</V>
<V>lehot täynnä lemmetyyttä,</V>
<V>kujat, kurjan, huoliani,</V>
<V>metsät mieliä pahoja,</V>
<V>purnut puitua vihoa,</V>
<V>toiset purnut puimatointa,</V>
<V>sata saatuja sanoja,</V>
<V>sata toinen saatavia.</V>
<V>"En mä tuostana totellut,</V>
<V>ko'in kuuluna asua.</V>
<V>Tuolla toivoin kunniata,</V>
<V>tuolla lempeä tavoitin,</V>
<V>tulen tuomalla tupahan,</V>
<V>pään päretten poimennalla</V>
<V>- pieksin otsani ovehen,</V>
<V>pääni pihtipuolisehen:</V>
<V>oven suuss' on ouot silmät,</V>
<V>kaihat silmät karsinassa,</V>
<V>kierot keskilattialla,</V>
<V>perässä perivihaiset;</V>
<V>tuli suusta tuikahuvi,</V>
<V>kekälehet kielen alta,</V>
<V>ilkeän isännän suusta,</V>
<V>alta kielen armottoman.</V>
<V>"En mä tuostana totellut,</V>
<V>ko'in kuitenkin eleä,</V>
<V>olla aina alla armon</V>
<V>sekä nöyrä neuvottava;</V>
<V>hyppäsin jänön jaloilla,</V>
<V>kävin kärpän kämmenillä,</V>
<V>panin turkan myöhän maata,</V>
<V>nousin vaivaisen varahin.</V>
<V>Saanut en, kurja, kunniata,</V>
<V>leino, lempeä tavannut,</V>
<V>vaikka vuoret vierettäisin,</V>
<V>kalliot kaha panisin.</V>
<V>"Suotta survoin suuret jauhot,</V>
<V>kiusan karkeat karistin</V>
<V>syöä ankaran anopin,</V>
<V>tulikulkun kuiskaella</V>
<V>päässä pitkän pintapöyän</V>
<V>kultalaiasta kupista.</V>
<V>Itse söin, miniä raukka,</V>
<V>apoin jauhoja kiveltä,</V>
<V>liesipankko pöytänäni,</V>
<V>kapusta lusikkanani.</V>
<V>"Use'in minä utuinen</V>
<V>miniänä miehelässä</V>
<V>kannoin suolta sammalia,</V>
<V>noita leivoin leiväkseni,</V>
<V>vettä kaivosta kapalla,</V>
<V>tuota ryypin ryypykseni.</V>
<V>Sini söin kaloja, kalki,</V>
<V>sini, koito, kuorehia,</V>
<V>kuni notkuin nuottapuilla,</V>
<V>keikuin keskellä venettä;</V>
<V>en saanut sitä kaloa</V>
<V>anoppini antamasta,</V>
<V>joka päiväksi päteisi,</V>
<V>kerraksensa kelpoaisi.</V>
<V>"Kesät kontuja keräsin,</V>
<V>talvet väännin taikon vartta,</V>
<V>niinkuin muinenki kasakka</V>
<V>eli orja, palkkalainen.</V>
<V>Ainapa anoppelassa</V>
<V>tuo minulle työnnettihin</V>
<V>riihestä rive'in riusa,</V>
<V>saunasta jyke'in loukku,</V>
<V>rannalta rave'in karttu,</V>
<V>suurin taikko tanhuasta.</V>
<V>Ei uskottu uupuvani,</V>
<V>ei varattu vaipuvani,</V>
<V>vaikka uupuivat urohot,</V>
<V>vaipuivat hevosen varsat.</V>
<V>"Niin minä, piloinen piika,</V>
<V>te'in työtä työn ajalla,</V>
<V>väännin hartion väellä.</V>
<V>Annas tulla toisen aian:</V>
<V>jo tulehen tuomittihin,</V>
<V>sen kätehen käskettihin.</V>
<V>"Suotta soimat nostettihin,</V>
<V>kiusan kielet kannettihin</V>
<V>päälle mun hyvän tapani,</V>
<V>päälle kuulun kunniani;</V>
<V>sanat päälleni satoivat,</V>
<V>puhe'et putoelivat</V>
<V>kuin tuimat tulikipunat</V>
<V>tahi rautaiset rakehet.</V>
<V>"En mä tuostana epäillyt,</V>
<V>oisin eeskipäin elellyt</V>
<V>akan ankaran apuna,</V>
<V>tulikulkun kumppalina;</V>
<V>vaan sepä paha panihe,</V>
<V>sepä suurenti suruni,</V>
<V>kun sulho sueksi muuttui,</V>
<V>kauno karhuksi rupesi,</V>
<V>kylin söi, selin makasi,</V>
<V>selin työnsä toimitteli.</V>
<V>"Tuota itkin itsekseni,</V>
<V>ajattelin aitassani.</V>
<V>Muistin muita päiviäni,</V>
<V>entistä elantoani</V>
<V>ison pitkillä pihoilla,</V>
<V>emon kaunon kartanolla.</V>
<V>"Sain tuosta sanelemahan,</V>
<V>itse virkin, vierettelin:</V>
<V>'Osasi minun emoni,</V>
<V>osasi omenan saa'a,</V>
<V>taisi taimen kasvatella,</V>
<V>ei osannut istutella:</V>
<V>istutti ihanan taimen</V>
<V>ilke'ille istumille,</V>
<V>pani paikoille pahoille,</V>
<V>koivun juurille koville,</V>
<V>iäksensä itkemähän,</V>
<V>kuuksensa kujertamahan.</V>
<V>'Oisipa minussa ollut</V>
<V>paikoille paremmillenki,</V>
<V>pitemmillenki pihoille,</V>
<V>laajemmille lattioille,</V>
<V>paremmanki varren vasta,</V>
<V>verevämmän miehen verta.</V>
<V>Puutuin tuohon pulluksehen,</V>
<V>tartuin tuohon talluksehen:</V>
<V>varikselt' on varren saanut,</V>
<V>korpilta nenän kopannut,</V>
<V>suunsa syövältä suelta,</V>
<V>koko muo'on kontiolta.</V>
<V>'Oisinpa mokoman saanut</V>
<V>mäellenki mentyäni:</V>
<V>saanut tieltä tervaskannon,</V>
<V>leppäpökkelön lehosta,</V>
<V>pannut turvan turpehesta,</V>
<V>parran naavoista pahoista,</V>
<V>suun kivestä, pään savesta,</V>
<V>silmät kuumista sysistä,</V>
<V>koivun pahkat korviksensa,</V>
<V>raian haarukan jaloiksi.'</V>
<V>"Senpä lauloin laitoissani,</V>
<V>huokaelin huolissani.</V>
<V>Sattui kauno kuulemahan,</V>
<V>seinuksella seisomahan!</V>
<V>Niin kun tuo tulevi tuolta,</V>
<V>astui aitan portahalle,</V>
<V>jo ma tuon tulosta tunsin,</V>
<V>astunnasta arvaelin:</V>
<V>tukka tuiski tuulettaki,</V>
<V>hivus viskoi viimattaki;</V>
<V>ikenet oli irvellänsä,</V>
<V>silmät kiljan kaljallansa,</V>
<V>väätty pihlaja piossa,</V>
<V>käätty karttu kainalossa,</V>
<V>jolla lyöä lykkeävi,</V>
<V>kohti päätä kolkkoavi.</V>
<V>"Annas siitä illan tulla!</V>
<V>Kun meni makoamahan,</V>
<V>otti vitsan vierehensä,</V>
<V>nahkaruoskan naulaltansa,</V>
<V>ei ketänä muuta vasten,</V>
<V>vasten vaivaista minua.</V>
<V>"Meninpä minäki itse</V>
<V>illalla makoamahan,</V>
<V>sulhon vierehen venähyin;</V>
<V>laski sulho vierehensä</V>
<V>- antoi kyllin kyynäspäätä,</V>
<V>viljalta vihaista kättä,</V>
<V>paljo paksuja pajuja,</V>
<V>mursunluista ruoskan vartta.</V>
<V>"Nousin kylmältä kyleltä,</V>
<V>viluiselta vuotehelta.</V>
<V>Sulho suorihe jälestä,</V>
<V>ulos uksesta uhitti!</V>
<V>Käsi käypi tukkahani,</V>
<V>haparoivi hapsihini,</V>
<V>tukat tuulelle jakeli,</V>
<V>ahavalle anneksivi...</V>
<V>"Mikäs neuvoksi minulle,</V>
<V>mikä neuvon antajaksi?</V>
<V>Teräksestä kengät teetin,</V>
<V>paulat vaskesta panetin,</V>
<V>joilla seisoin seinävieret,</V>
<V>kuuntelin kujan perukset,</V>
<V>kunnes viihtyisi vihainen,</V>
<V>asettuisi ankarainen.</V>
<V>Eikä viihy viimeinkänä,</V>
<V>ei asetu aioinkana!</V>
<V>"Vilu viimeinki tulevi</V>
<V>vihattuna vierressäni,</V>
<V>seinävieret seistessäni,</V>
<V>ollessa oven takana.</V>
<V>Arvelin, ajattelime:</V>
<V>ei minusta lienekänä</V>
<V>viikoista vihanpitoa,</V>
<V>kaukaista ylenkatsetta</V>
<V>tässä lemmon leisiossa,</V>
<V>pirujen pesäsijassa.</V>
<V>"Heitin hempeät tupaset,</V>
<V>armahat asuinmajani,</V>
<V>läksin, vieno, vieremähän.</V>
<V>Vierin soita, vierin maita,</V>
<V>vierin ventoja vesiä;</V>
<V>vierin veikon pellon päähän</V>
<V>siinä kukkui kuivat kuuset,</V>
<V>lauloi lakkapäät petäjät,</V>
<V>kaikki vaakkuivat varikset,</V>
<V>harakat hakahtelivat:</V>
<V>'Ei täällä sinun kotisi</V>
<V>eikä synnyntäsijasi!'</V>
<V>"En mä tuotana totellut,</V>
<V>vierin veikkoni piha'an.</V>
<V>Jo mulle veräjät virkki,</V>
<V>kaikki vainiot valitti:</V>
<V>'Mitäpä tulet kotihin,</V>
<V>kuta, kurja, kuulemahan?</V>
<V>Jo ammoin isosi kuoli,</V>
<V>kaatui kaunis kantajasi;</V>
<V>veikko sull' on ventovieras,</V>
<V>veikon nainen kuin venakko.'</V>
<V>"En mä tuotana totellut,</V>
<V>menin mie toki tupahan.</V>
<V>Annoin kättä kääkäselle:</V>
<V>kylmä kääkä kättä vasten.</V>
<V>"Tultua tupahan tuosta</V>
<V>oven suuhun seisotaime.</V>
<V>Korea kotoinen nainen:</V>
<V>ei tule likistämähän,</V>
<V>käy ei kättä antamahan;</V>
<V>korea minä itseki:</V>
<V>en mene likistämähän,</V>
<V>käy en kättä antamahan.</V>
<V>Pistän kättä kiukahalle:</V>
<V>kivet kylmät kiukahassa;</V>
<V>käännän kättä hiilokselle:</V>
<V>hiilet kylmät hiiloksessa.</V>
<V>"Veikko lautsalla lamovi,</V>
<V>päässä pankon pöllöttävi,</V>
<V>syli syttä hartioilla,</V>
<V>vaaksa muulla vartalolla,</V>
<V>kyynärä kyventä päässä,</V>
<V>kortteli kovaa nokea.</V>
<V>"Kysyi veikko vierahalta,</V>
<V>tutkaeli tullehelta:</V>
<V>'Mistä vieras veen takoa?'</V>
<V>Minä vainen vastaelin:</V>
<V>'Etkö tunne siskoasi,</V>
<V>entistä emosi lasta?</V>
<V>Me yhen emosen lapset,</V>
<V>yhen linnun liekuttamat,</V>
<V>yhen hanhen hautelemat,</V>
<V>yhen pyyn pesästä saamat!'</V>
<V>Tuosta veikko itkemähän,</V>
<V>silmät vettä vieremähän...</V>
<V>"Virkkoi veikko naisellensa,</V>
<V>kuiskaeli kullallensa:</V>
<V>'Hanki syöä siskolleni!'</V>
<V>Veikon nainen naljasilmä</V>
<V>kantoi kaalia koasta,</V>
<V>jost' oli rakki rasvan syönyt,</V>
<V>koira suolan koitellunna,</V>
<V>Musti murkinan pitännä.</V>
<V>"Virkkoi veikko naisellensa,</V>
<V>kuiskaeli kullallensa:</V>
<V>'Tuo olutta vierahalle!'</V>
<V>Veikon nainen naljasilmä</V>
<V>toip' on vettä vierahalle,</V>
<V>ei sitänä siivon vettä:</V>
<V>sisaresten silmivettä,</V>
<V>kälysten käenpesintä.</V>
<V>"Vierin jälle veikon luota,</V>
<V>siirryin synnyntäsijalta.</V>
<V>Jou'uin, kurja, kulkemahan,</V>
<V>sain, kurja, samoamahan,</V>
<V>raukka, rannat kiertämähän,</V>
<V>vaivainen, vaeltamahan</V>
<V>aina ouoillen oville,</V>
<V>veräjille vierahille,</V>
<V>lapset raukan rannikolle,</V>
<V>vaivaiset kylän varahan...</V>
<V>"Moni nyt minulla onpi,</V>
<V>usea olettelevi</V>
<V>virkkaja vihaisen äänen,</V>
<V>äänen tuiman tuikuttaja;</V>
<V>ei ole minulla monta</V>
<V>sanan armon antajata,</V>
<V>suin sulin puhelijata,</V>
<V>kiukahalle käskijätä</V>
<V>satehesta saatuani,</V>
<V>kylmästä kyhättyäni</V>
<V>hallassa hamehen helmat,</V>
<V>turkin helmat tuppurissa.</V>
<V>"Enpä ennen nuorempana,</V>
<V>en mä uskonut olisi,</V>
<V>jos oisi sata sanonut,</V>
<V>tuhat kieltä kertaellut</V>
<V>näille juonin joutuvani,</V>
<V>näille päivin pääseväni,</V>
<V>jotk' on päivät päälle pääsnyt,</V>
<V>juonet joutunna kätehen."</V>
</TEXT>
</ITEM>
<ITEM nro="kalevala24" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>24</ID>
<TMP>1849</TMP>
</META>
<TEXT>
<CPT>Neljäskolmatta runo</CPT>
<V>Jo nyt on neiti neuvottuna,</V>
<V>morsian opastettuna.</V>
<V>Vielä virkin veijolleni,</V>
<V>sulholleni suin puhelen:</V>
<V>"Sulho, viljon veikkoseni,</V>
<V>vielä veikkoa parempi,</V>
<V>emon lasta armahampi,</V>
<V>ison lasta lauhkeampi!</V>
<V>Kuulesta, ma kuin sanelen,</V>
<V>kuin sanelen, kuin puhelen</V>
<V>tästä liinalinnustasi,</V>
<V>saamaisestasi kanasta!</V>
<V>"Kiitä, sulho, onneasi</V>
<V>hyvän saaman saamastasi!</V>
<V>Kun kiität, hyvinki kiitä!</V>
<V>Hyvän sait, hyvän tapasit,</V>
<V>hyvän Luojasi lupasi,</V>
<V>hyvän antoi armollinen.</V>
<V>Lue kiitokset isolle,</V>
<V>emoselle viel' enemmin,</V>
<V>ku tuuti tytön mokoman,</V>
<V>niin mokoman morsiamen!</V>
<V>"Puhas on neiti puolellasi,</V>
<V>neiti kirkas kihloissasi,</V>
<V>valkeainen vallassasi,</V>
<V>soreainen suojassasi,</V>
<V>tytär riski rinnallasi,</V>
<V>vereväinen vieressäsi,</V>
<V>tytär riski, riihenpuija,</V>
<V>hempulainen heinänlyöjä,</V>
<V>pulski poukkujen pesijä,</V>
<V>varski vaatevalkaisija,</V>
<V>kensti rihman kehreäjä,</V>
<V>karski kankahan kutoja.</V>
<V>"Niin sen piukki pirran ääni,</V>
<V>kuin käki mäellä kukkui;</V>
<V>niin sen suihki sukkulainen,</V>
<V>kuin on portimo pinossa;</V>
<V>niin sen käämi käännähteli,</V>
<V>kuin käpy oravan suussa.</V>
<V>Ei kylä sike'in maannut,</V>
<V>linnakunta uinaellut</V>
<V>neien pirran pirkeheltä,</V>
<V>sukkulan surinehelta.</V>
<V>"Sulhokainen, nuorukainen,</V>
<V>miehen kanta kaunokainen!</V>
<V>Tao viikate terävä,</V>
<V>vaali vartehen hyvähän,</V>
<V>veistele veräjän suussa,</V>
<V>kannon päässä kalkuttele!</V>
<V>Kun tulevi päiväpaiste,</V>
<V>viepä neiti nurmen päälle:</V>
<V>näet, kuin heinä herskähtävi,</V>
<V>kova heinä korskahtavi,</V>
<V>vihviläinen viuskahtavi,</V>
<V>suolaheinä suiskahtavi,</V>
<V>mätäs myötähän menevi,</V>
<V>vesan kanta katkeavi.</V>
<V>"Kun tulevi toinen päivä,</V>
<V>hanki suora sukkulainen,</V>
<V>pirran-päällinen pätevä,</V>
<V>käärinlauta laaullinen,</V>
<V>vuoli suksekset soreat,</V>
<V>hanki kaikki kangasneuvot!</V>
<V>Laita neiti kangaspuille,</V>
<V>pirran-päällinen piohon:</V>
<V>äsken pirta piukkoavi,</V>
<V>kangaspuut kamahtelevi,</V>
<V>kuuluvi kylähän kalske,</V>
<V>pirran pirske loitommalle.</V>
<V>Akat tuosta arvelevat,</V>
<V>kysyvät kyläiset naiset:</V>
<V>'Kuka kangasta kutovi?'</V>
<V>Sinun vastata sopivi:</V>
<V>'Oma kultani kutovi,</V>
<V>herttaiseni helskyttävi.</V>
<V>Laskiko lapoja kangas,</V>
<V>päästi pirta piitämiä?'</V>
<V>'Ei laske lapoja kangas,</V>
<V>päästä ei pirta piitämiä:</V>
<V>on kuin Kuuttaren kutoma,</V>
<V>Päivättären kehreämä,</V>
<V>Otavattaren osaama,</V>
<V>Tähettären täyttelemä.'</V>
<V>"Sulhokainen, nuorukainen,</V>
<V>miehen kanta kaunokainen!</V>
<V>Kun nyt lähet kulkemahan,</V>
<V>saat tästä ajelemahan</V>
<V>kera nuoren neitosesi,</V>
<V>kanssa kaunihin kanasi,</V>
<V>ellös vainen varpuistasi,</V>
<V>tätä liinalinnuistasi,</V>
<V>ellös vieruhun ve'elkö,</V>
<V>aian kolkkihin ajelko,</V>
<V>kaa'atelko kannon päähän,</V>
<V>kivilöihin kiskotelko!</V>
<V>Ei ennen ison ko'issa,</V>
<V>emon kaunon kartanoilla</V>
<V>neittä vieruihin ve'elty,</V>
<V>aian kolkkihin ajeltu,</V>
<V>kaa'ateltu kannon päähän,</V>
<V>kivilöihin kiskoteltu.</V>
<V>"Sulhokainen, nuorukainen,</V>
<V>miehen kanta kaunokainen!</V>
<V>Ellös viekö neioistasi,</V>
<V>kuletelko kullaistasi</V>
<V>nurkkihin nuhajamahan,</V>
<V>soppihin sohajamahan!</V>
<V>Ei neiti ison kotona,</V>
<V>emon entisen tuvilla</V>
<V>eip' on nurkissa nuhannut,</V>
<V>ei sohannut soppiloissa:</V>
<V>aina istui ikkunoissa,</V>
<V>keikkui keskilattioilla,</V>
<V>illat taattonsa ilona,</V>
<V>aamut äitin armahana.</V>
<V>"Ellös vainen, sulho rukka,</V>
<V>ellös sie tätä kanaista</V>
<V>viekö vehkahuhmarelle,</V>
<V>panko parkin survontahan,</V>
<V>olkileivän leivontahan,</V>
<V>petäjäisen pieksäntähän!</V>
<V>Ei neittä ison kotona,</V>
<V>emon kaunon kartanossa</V>
<V>viety vehkahuhmarelle,</V>
<V>pantu parkin survontahan,</V>
<V>olkileivän leivontahan,</V>
<V>petäjäisen pieksäntähän.</V>
<V>"Vieös sä tätä kanoa,</V>
<V>vieös viljamättähälle,</V>
<V>ru'ispurnun purkajaksi,</V>
<V>ohrapurnun ottajaksi,</V>
<V>leivän paksun paistajaksi,</V>
<V>oluen osoajaksi,</V>
<V>vehnäleivän leipojaksi,</V>
<V>taikinan taputtajaksi!</V>
<V>"Sulho, viljon veljyeni!</V>
<V>Ellös sie tätä kanoa,</V>
<V>ellös meiän hanhoistamme</V>
<V>ikävillä itketelkö!</V>
<V>Tulisiko tuhma tunti,</V>
<V>saisi neiollen ikävä,</V>
<V>pistä puuru puikkoloihin</V>
<V>tahi valkko valjahisin,</V>
<V>tuo neittä ison kotihin,</V>
<V>emon tuttavan tuville!</V>
<V>"Ellös sie tätä kanaista,</V>
<V>ellös liinalinnuistamme</V>
<V>oletelko orjanasi,</V>
<V>palkanpiikana pi'elkö,</V>
<V>elä kiellä kellarista</V>
<V>eläkä aitasta epeä!</V>
<V>Ei neittä ison kotona,</V>
<V>emon kaunon kartanossa</V>
<V>oleteltu orjan arvon,</V>
<V>palkanpiikana pi'elty,</V>
<V>ei kielletty kellarista</V>
<V>eikä aitasta evätty:</V>
<V>aina viilti vehnäsiä,</V>
<V>katseli kananmunia</V>
<V>maitotiinun tienohilla,</V>
<V>olutpuolikon povella,</V>
<V>aamut aittoja avellen,</V>
<V>illat luhtia lukiten.</V>
<V>"Sulhokainen, nuorukainen,</V>
<V>miehen kanta kaunokainen!</V>
<V>Kun neittä hyvin pitelet,</V>
<V>niin hyväksi tunnetahan:</V>
<V>kun tulet apen kotihin,</V>
<V>luoksi ainoan anopin,</V>
<V>itseäsi syötetähän,</V>
<V>syötetähän, juotetahan,</V>
<V>hevosesi riisutahan,</V>
<V>tallihin talutetahan,</V>
<V>syötetähän, juotetahan,</V>
<V>kauravakka kannetahan.</V>
<V>"Ellös vainen neioistamme,</V>
<V>tätä liinalinnuistamme</V>
<V>sanoko su'uttomaksi,</V>
<V>laatiko lajittomaksi!</V>
<V>Onpa tällä neiollamme</V>
<V>suku suuri, laji laaja:</V>
<V>kappa ois kylveä papuja,</V>
<V>jyvä kullenki tulisi,</V>
<V>kappa panna pellavaista,</V>
<V>kuitu kullenki tulisi.</V>
<V>"Ellös vainen, sulho rukka,</V>
<V>neioista pahoin pi'elkö,</V>
<V>opastelko orjan ruoskin,</V>
<V>nahkaruoskin nau'utelko,</V>
<V>vitsoin viisin vingutelko,</V>
<V>vajan päässä vangutelko!</V>
<V>Eipä neittä ennenkänä,</V>
<V>ei ennen ison kotona</V>
<V>opasteltu orjan ruoskin,</V>
<V>nahkaruoskin nau'uteltu,</V>
<V>vitsoin viisin vinguteltu,</V>
<V>vajan päässä vanguteltu.</V>
<V>"Seiso seinänä e'essä,</V>
<V>pysy pihtipuolisena:</V>
<V>elä anna anopin lyöä</V>
<V>eläkä apen torua,</V>
<V>elä vierahan vihata,</V>
<V>talon toisen soimaella!</V>
<V>Pere käski pieksämähän,</V>
<V>muu väki mukittamahan:</V>
<V>ethän raahi raukaistasi</V>
<V>etkä henno hertaistasi,</V>
<V>vuosin kolmin kuultuasi,</V>
<V>ainoisin aneltuasi!</V>
<V>"Neuvo, sulho, neitoasi,</V>
<V>opeta omenoasi,</V>
<V>neuvo neittä vuotehella,</V>
<V>opeta oven takana,</V>
<V>vuosikausi kummassaki,</V>
<V>yksi vuosi suusanalla,</V>
<V>toinen silmän iskennällä,</V>
<V>kolmas on jalan polulla!</V>
<V>"Kun ei sitte siitä huoli</V>
<V>eikä tuostana totelle,</V>
<V>ota ruoko ruo'ostosta,</V>
<V>karvakorte kankahalta!</V>
<V>Sillä neuvo neitoasi,</V>
<V>neuvo neittä neljäs vuosi,</V>
<V>korahuta korttehella,</V>
<V>saran syrjällä syseä;</V>
<V>viel' elä siimalla sivalla,</V>
<V>neittä raipalla rapoa!</V>
<V>"Vaan jos sitte siit' ei huoli,</V>
<V>viel' ei tuostana totelle,</V>
<V>veä vitsa viiakosta,</V>
<V>koivu korpinotkelmosta</V>
<V>- tuopa turkin helman alla,</V>
<V>talon toisen tietämättä - :</V>
<V>sitä näytä neiollesi,</V>
<V>hepäise, elä sivalla!</V>
<V>"Kun ei vielä siitä huoli,</V>
<V>ota tuostana totella,</V>
<V>neuvo neittä vitsasella,</V>
<V>koivun oksalla opasta!</V>
<V>Neuvo nelisnurkkaisessa,</V>
<V>sano sammalhuonehessa,</V>
<V>elä nurmella nukita,</V>
<V>pieksä pellon pientarella:</V>
<V>kuuluisi kumu kylähän,</V>
<V>tora toisehen talohon,</V>
<V>naisen itku naapurihin,</V>
<V>metsähän iso meteli.</V>
<V>"Aina hauo hartioita,</V>
<V>pehmitä perälihoja,</V>
<V>elä silmiä sivele</V>
<V>eläkä korvia koseta:</V>
<V>kuppi kulmalle tulisi,</V>
<V>sinimarja silmän päälle.</V>
<V>Tuostapa kyty kysyisi,</V>
<V>tuosta appi arveleisi,</V>
<V>kylän kyntäjät näkisi,</V>
<V>nauraisi kyläiset naiset:</V>
<V>'Onko tuo soassa ollut,</V>
<V>talununna tappelossa,</V>
<V>vai onko suen repimä,</V>
<V>metsän karhun kaapaisema,</V>
<V>vai susiko sulhasena,</V>
<V>karhu kanssakumppalina?'"</V>
<V>Olipa ukko uunin päällä,</V>
<V>mieronkierto kiukahalla.</V>
<V>Lausui ukko uunin päältä,</V>
<V>mieronkierto kiukahalta:</V>
<V>"Ellös vainen, sulho rukka,</V>
<V>nouatelko naisen mieltä,</V>
<V>naisen mieltä, kiurun kieltä,</V>
<V>kuin minä, poloinen poika!</V>
<V>Lihat ostin, leivät ostin,</V>
<V>voit ostin, oluet ostin,</V>
<V>kalat ostin kaikenlaiset,</V>
<V>särpimet monensukuiset,</V>
<V>oluet omilta mailta,</V>
<V>vehnät mailta vierahilta.</V>
<V>"En sillä hyveä saanut</V>
<V>enkä siistiä tavannut.</V>
<V>Nainen kun tuli tupahan,</V>
<V>tuli kuin tukan repijä,</V>
<V>muotoansa mullistellen,</V>
<V>silmiänsä väännitellen;</V>
<V>aina äyhki ähmissänsä,</V>
<V>vihoissansa virkkaeli,</V>
<V>kutsui kuppeloperäksi,</V>
<V>haukkui halkohakkuriksi.</V>
<V>"Jopa muistin uuen mutkan,</V>
<V>toki toisen tien osasin:</V>
<V>kun kolotin koivun oksan,</V>
<V>jo likisti linnuksensa;</V>
<V>kun karsin katajan latvan,</V>
<V>jo kumarsi kullaksensa;</V>
<V>kun vielä panin pajuilla,</V>
<V>jo kapusi kaulahani."</V>
<V>Neito parka huokaiseikse,</V>
<V>huokaiseikse, henkäiseikse,</V>
<V>itse itkulle hyräytyi.</V>
<V>Sanan virkkoi, noin nimesi:</V>
<V>"Lässäp' on nyt muien lähtö,</V>
<V>liki saanut muien liitto,</V>
<V>minun lähtöni lähemmä,</V>
<V>minun liittoni likemmä,</V>
<V>vaikk' on läyli lähteäki,</V>
<V>erota tukala tunti</V>
<V>tästä kuulusta kylästä,</V>
<V>kaunihista kartanosta,</V>
<V>jossa kasvoin kaunihisti,</V>
<V>ylenin ylen ehosti</V>
<V>kaiken kasvantoikäni,</V>
<V>lapsipuolen polveani.</V>
<V>"Enkä tuota ennen luullut</V>
<V>enkä uskonut ikänä,</V>
<V>en mä luullut luopuvani,</V>
<V>uskonut eroavani</V>
<V>tämän linnan liepeheltä,</V>
<V>tämän harjun hartiolta.</V>
<V>Jo nyt luulen, jotta luovun,</V>
<V>jopa uskon ja eroan:</V>
<V>ero- on tuopit tyhjettynä,</V>
<V>ero- juotuna oluet,</V>
<V>kohta korjat käännettynä</V>
<V>päin ulos, perin tupahan,</V>
<V>lappe'in ison latohon,</V>
<V>kalten karjahuonehesen.</V>
<V>"Millä nyt erotessani,</V>
<V>lähtiessäni, katala,</V>
<V>millä maksan maammon maion</V>
<V>sekä taattoni hyvyyen,</V>
<V>millä veikon armauen,</V>
<V>mielisiivot siskoseni?</V>
<V>"Kiitän mä, iso, sinua</V>
<V>entisistäni eloista,</V>
<V>murkinoista muinaisista,</V>
<V>parahimmista paloista.</V>
<V>"Kiitän mä, emo, sinua</V>
<V>nuorna tuuiteltuasi,</V>
<V>pienoisna pi'eltyäsi,</V>
<V>rinnoin ruokkieltuasi.</V>
<V>"Vielä kiitän veikkoseni,</V>
<V>veikkoseni, siskoseni,</V>
<V>kostelen koko perehen,</V>
<V>kaikki kasvinkumppalini,</V>
<V>joien joukossa elelin,</V>
<V>kasvoin kanssa kasvinaian.</V>
<V>"Ellös nyt, hyvä isoni,</V>
<V>ellös, ehtoinen emoni,</V>
<V>tahi muu sukuni suuri,</V>
<V>heimokuntani heleä,</V>
<V>tuosta huolelle ruvetko,</V>
<V>saako suurelle surulle,</V>
<V>jos menenki muille maille,</V>
<V>kulkenen johonkuhunki!</V>
<V>Paistanevi Luojan päivä,</V>
<V>kuu Luojan kumottanevi,</V>
<V>tähet taivon välkynevi,</V>
<V>otavat ojentunevi</V>
<V>ilmassa etempänäki,</V>
<V>maailmassa muuallaki,</V>
<V>ei yksin ison pihoilla,</V>
<V>näillä kasvinkartanoilla.</V>
<V>"Lähen nyt tästä kuin lähenki,</V>
<V>tästä kullasta ko'ista,</V>
<V>ison saamasta salista,</V>
<V>äitin kestikellarista.</V>
<V>Heitän suoni, heitän maani,</V>
<V>heitän heinikkopihani,</V>
<V>heitän valkeat veteni,</V>
<V>heitän hiekkarantaseni</V>
<V>kylpeä kylän akoille,</V>
<V>pasikoia paimenille.</V>
<V>"Heitän suot sorehtijoille,</V>
<V>maat heitän maleksijoille,</V>
<V>lepiköt lepeäjille,</V>
<V>kanervikot kaahlajille,</V>
<V>aitavieret astujille,</V>
<V>kujavarret kulkijoille,</V>
<V>pihat pitkin juoksijoille,</V>
<V>seinävieret seisojille,</V>
<V>siltalauat siivojille,</V>
<V>lattiat lakasijoille.</V>
<V>Pellot heitän peuran juosta,</V>
<V>salot ilveksen samota,</V>
<V>ahot hanhien asua,</V>
<V>lehot lintujen levätä.</V>
<V>"Lähen tästä kuin lähenki</V>
<V>toisen lähtijän keralla</V>
<V>sykysyisen yön sylihin,</V>
<V>kevä'isen kierän päälle,</V>
<V>jottei jälki jäällä tunnu,</V>
<V>jalan isku iljangolla,</V>
<V>hangella hamosen toimi,</V>
<V>helman hiepsintä lumella.</V>
<V>"Sitte toiste tultuani,</V>
<V>kotihini käytyäni</V>
<V>eipä äiti ääntä kuulle,</V>
<V>iso ei itkua tajunne,</V>
<V>jos ma kulmilla kujerran,</V>
<V>päälaella laulattelen:</V>
<V>jo on nousnut nuori nurmi,</V>
<V>kasvanut katajapehko</V>
<V>iholle imettäjäni,</V>
<V>kasvopäille kantajani.</V>
<V>"Minun toiste tullessani</V>
<V>näille pitkille pihoille</V>
<V>muut ei tuntene minua</V>
<V>kuin ne kaksi kappaletta:</V>
<V>alimainen aian vitsa,</V>
<V>perimäinen pellon seiväs,</V>
<V>nuo on piennä pistämäni,</V>
<V>neitona vitsastamani.</V>
<V>"Emoni mahova lehmä,</V>
<V>minun nuorna juottamani,</V>
<V>vasikkana vaalimani,</V>
<V>ammoa rikottelevi</V>
<V>pitkillä piharikoilla,</V>
<V>talvisilla tanterilla:</V>
<V>tuo minua tuntenevi</V>
<V>kotoiseksi tyttäreksi.</V>
<V>"Isoni ikioronen,</V>
<V>minun piennä syöttämäni,</V>
<V>neitona apattamani,</V>
<V>hirnua rikottelevi</V>
<V>pitkillä piharikoilla,</V>
<V>talvisilla tanterilla:</V>
<V>tuntenevi tuo minua</V>
<V>kotoiseksi tyttäreksi.</V>
<V>"Veikkoni ikuinen koira,</V>
<V>minun lasna syöttämäni,</V>
<V>neitona opastamani,</V>
<V>haukkua rikottelevi</V>
<V>pitkillä piharikoilla,</V>
<V>talvisilla tanterilla:</V>
<V>tuo minua tuntenevi</V>
<V>kotoiseksi tyttäreksi.</V>
<V>"Muut ne ei minua tunne</V>
<V>kotihini tultuani,</V>
<V>vaikk' on vanhat valkamani,</V>
<V>entiset elosijani,</V>
<V>sijoillansa siikasalmet,</V>
<V>asemillansa apajat...</V>
<V>"Jää nyt, pirtti, terveheksi,</V>
<V>pirtti lautakattoinesi!</V>
<V>Hyvä on toiste tullakseni,</V>
<V>kaunis kaaputellakseni.</V>
<V>"Jää nyt, sintsi, terveheksi,</V>
<V>sintsi lautasiltoinesi!</V>
<V>Hyvä on toiste tullakseni,</V>
<V>kaunis kaaputellakseni.</V>
<V>"Jääpä, piha, terveheksi,</V>
<V>piha pihlajaisinesi!</V>
<V>Hyvä on toiste tullakseni,</V>
<V>kaunis kaaputellakseni.</V>
<V>"Jätän kaikki terveheksi:</V>
<V>maat ja metsät marjoinensa,</V>
<V>kujavieret kukkinensa,</V>
<V>kankahat kanervinensa,</V>
<V>järvet saoin saarinensa,</V>
<V>syvät salmet siikoinensa,</V>
<V>hyvät kummut kuusinensa,</V>
<V>korpinotkot koivuinensa."</V>
<V>Silloin seppo Ilmarinen</V>
<V>koppoi neien korjahansa,</V>
<V>iski virkkua vitsalla,</V>
<V>sanan virkkoi, noin nimesi:</V>
<V>"Jää hyvästi, järven rannat,</V>
<V>järven rannat, pellon penkat,</V>
<V>kaikki mäntyset mäellä,</V>
<V>puut pitkät petäjikössä,</V>
<V>tuomikko tuvan takana,</V>
<V>katajikko kaivotiellä,</V>
<V>kaikki maassa marjan varret,</V>
<V>marjan varret, heinän korret,</V>
<V>pajupehkot, kuusen juuret,</V>
<V>lepän lehvät, koivun kuoret!"</V>
<V>Siinä seppo Ilmarinen</V>
<V>läksi Pohjolan pihoilta.</V>
<V>Jäivät lapset laulamahan;</V>
<V>lapset lauloi jotta lausui:</V>
<V>"Lenti tänne musta lintu,</V>
<V>läpi korven koikutteli,</V>
<V>suostutteli meiltä sorsan,</V>
<V>maanitteli meiltä marjan,</V>
<V>otti tuo omenan meiltä,</V>
<V>vietteli ve'en kalasen,</V>
<V>petti pienillä rahoilla,</V>
<V>hope'illa houkutteli.</V>
<V>Ken nyt vie ve'elle meitä,</V>
<V>ken joelle juohattavi?</V>
<V>Saapi saavit seistäksensä,</V>
<V>kolataksensa korennot,</V>
<V>olla sillat siivomatta,</V>
<V>lattiat lakaisematta,</V>
<V>pinttyä pikarin laiat,</V>
<V>tuopin korvat tummentua."</V>
<V>Itse seppo Ilmarinen</V>
<V>nuoren neitonsa keralla</V>
<V>ajoa kahuttelevi</V>
<V>noita Pohjan rannikoita,</V>
<V>simasalmien sivutse,</V>
<V>hietaharjun hartioitse.</V>
<V>Somer soitti, hiekka helkki,</V>
<V>reki vieri, tie vilisi,</V>
<V>rahe rautainen ramasi,</V>
<V>jalas koivuinen kolasi,</V>
<V>kapla patvinen pasasi,</V>
<V>vemmel tuominen tutasi,</V>
<V>vinkui vitsaiset saverkot,</V>
<V>vapoi vaskirenkahaiset</V>
<V>juostessa hyvän hevosen,</V>
<V>hyvän laukin laukatessa.</V>
<V>Ajoi päivän, tuosta toisen,</V>
<V>ajoi kohta kolmannenki,</V>
<V>käsi ohjassa orosen,</V>
<V>toinen neien kainalossa,</V>
<V>jalka laialla rekosen,</V>
<V>jalka toinen viltin alla.</V>
<V>Virkku juoksi, matka joutui,</V>
<V>päivä vieri, tie lyheni.</V>
<V>Päivänäpä kolmantena</V>
<V>aletessa aurinkoisen</V>
<V>jo sepon koti näkyvi,</V>
<V>tuvat Ilman tuulottavi.</V>
<V>Noki nousi nuoraisena,</V>
<V>savu paksuna pakeni,</V>
<V>tuprusi savu tuvasta,</V>
<V>ylös pilvihin kohosi.</V>
</TEXT>
</ITEM>
<ITEM nro="kalevala25" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>25</ID>
<TMP>1849</TMP>
</META>
<TEXT>
<CPT>Viideskolmatta runo</CPT>
<V>Jopa viikon vuoteltihin,</V>
<V>vuoteltihin, katseltihin</V>
<V>neion nuotehet tulevan</V>
<V>seppo Ilmarin kotihin:</V>
<V>silmät vanhoilta valuvi</V>
<V>ikkunoissa istuessa,</V>
<V>polvet nuorilta nojuvi</V>
<V>veräjillä vuottaessa,</V>
<V>lasten jalkoja paleli</V>
<V>seinuksilla seisoessa,</V>
<V>kului kengät kesk'-iältä</V>
<V>rantasilla raittaessa.</V>
<V>Niin huomenna muutamana,</V>
<V>päivänä moniahana</V>
<V>kumu kuuluvi salolta,</V>
<V>reen kapina kankahalta.</V>
<V>Lokka, luopuisa emäntä,</V>
<V>Kalevatar, kaunis vaimo,</V>
<V>sanan virkkoi, noin nimesi:</V>
<V>"Se on poikani rekonen!</V>
<V>Jo tulevi Pohjolasta</V>
<V>nuoren neitonsa keralla!</V>
<V>"Lähes nyt kohti näitä maita,</V>
<V>kohin näitä kartanoita,</V>
<V>ison saamille tuville,</V>
<V>vanhemman varustamille!"</V>
<V>Se on seppo Ilmarinen</V>
<V>jo kohta kotihin saapi,</V>
<V>ison saamille pihoille,</V>
<V>vanhemman varustamille.</V>
<V>Pyyhyet vihertelevät</V>
<V>vesaisilla vempelillä,</V>
<V>käkyet kukahtelevat</V>
<V>korjan kirjavan kokalla,</V>
<V>oravat samoelevat</V>
<V>päällä aisan vaahterisen.</V>
<V>Lokka, luopuisa emäntä,</V>
<V>Kalevatar, vaimo kaunis,</V>
<V>tuossa tuon sanoiksi virkki,</V>
<V>itse lausui, noin nimesi:</V>
<V>"Kylä vuotti uutta kuuta,</V>
<V>nuoret päivän nousentoa,</V>
<V>lapset maata mansikkaista,</V>
<V>vesi tervaista venettä;</V>
<V>mie en kuuta puolinkana,</V>
<V>päiveä mokominkana:</V>
<V>minä vuotin veijoani,</V>
<V>veijoani, minjoani.</V>
<V>Katsoin aamun, katsoin illan,</V>
<V>en tiennyt, mihin katosi,</V>
<V>tokko pientä kasvatteli</V>
<V>vaiko laihoa lihoitti,</V>
<V>kun ei tullut kuitenkana,</V>
<V>vaikka varsinki lupasi</V>
<V>tulla jälen tuntuessa,</V>
<V>saa'a jälen jäähtymättä.</V>
<V>"Aina katsoin aamusilla,</V>
<V>päivät päässäni pitelin,</V>
<V>kun ei vieri veijon saani,</V>
<V>ei kolaja veijon korja,</V>
<V>näille pienille pihoille,</V>
<V>kape'ille kartanoille.</V>
<V>Oisko olkinen oronen,</V>
<V>reki kaksikaplahinen,</V>
<V>senki saaniksi sanoisin,</V>
<V>korjaksi korotteleisin,</V>
<V>jos se veijoni vetäisi,</V>
<V>toisi kaunoni kotihin.</V>
<V>"Niinpä toivoin tuon ikäni,</V>
<V>katsoin kaiken päiväkauen;</V>
<V>pääni katsoin kallellehen,</V>
<V>sykeröni syrjällehen,</V>
<V>silmät suorat suikulaksi:</V>
<V>toivoin veijoni tulevan</V>
<V>näille pienille pihoille,</V>
<V>kape'ille kartanoille.</V>
<V>Jo tuo viimeinki tulevi,</V>
<V>toki kerran kerkiävi,</V>
<V>vierellä verevä</V>
<V>muoto, punaposki puolellansa!</V>
<V>"Sulho, viljon veljyeni!</V>
<V>Lasketapa laukkiotsa,</V>
<V>vietätä hyvä hevonen</V>
<V>entisille heinillensä,</V>
<V>taanoisille kauroillensa!</V>
<V>Laai meille terveyttä,</V>
<V>laai meille, laai muille,</V>
<V>laai kaikelle kylälle!</V>
<V>"Tehtyäsi tervehyiset</V>
<V>sanele tarinojasi:</V>
<V>matkasitko mainehitta,</V>
<V>kävit tiesi tervehenä,</V>
<V>kun läksit anopin luoksi,</V>
<V>apen ainoan kotihin?</V>
<V>Saitko neien, voitit vallan,</V>
<V>sorritko sotiveräjän,</V>
<V>levititkö neien linnan,</V>
<V>pirotitko pystyn seinän,</V>
<V>astuitko anopin sillan,</V>
<V>istuitko isännän lautsan?</V>
<V>"Jo tuon näen kyselemättä,</V>
<V>arvoan anelematta:</V>
<V>kävipä tiensä tervehenä,</V>
<V>matkansa imantehena;</V>
<V>toip' on hanhen, voitti vallan,</V>
<V>sortipa sotiveräjän,</V>
<V>langettipa lautalinnan,</V>
<V>levitteli lehmusseinän</V>
<V>käyessä anopin luona,</V>
<V>apen ainoan ko'issa.</V>
<V>Onp' on sotka suojassansa,</V>
<V>kana kainaloisessansa,</V>
<V>puhas neiti puolellansa,</V>
<V>valkeainen valloissansa.</V>
<V>"Kenpä toi tämän valehen,</V>
<V>ken pani pahan sanoman,</V>
<V>sulhon tyhjin tulleheksi,</V>
<V>oron jouten juosneheksi?</V>
<V>Eipä sulho tyhjin tullut,</V>
<V>ei oronen jouten juosnut:</V>
<V>on mitä oron veteä,</V>
<V>liinaharjan liikutella!</V>
<V>Hiessäpä hyvä hevonen,</V>
<V>vaahessa valittu varsa</V>
<V>tuvun tänne tuotuansa,</V>
<V>verevän ve'ettyänsä.</V>
<V>"Nouse nyt korjasta, korea,</V>
<V>hyvä lahja, laitiosta!</V>
<V>Nouse ilman nostamatta,</V>
<V>ylene ylentämättä,</V>
<V>jos on nuori nostajasi,</V>
<V>ylpeä ylentäjäsi!</V>
<V>"Korjasta kohottuasi,</V>
<V>reen perästä päästyäsi</V>
<V>astu tietä temminkäistä,</V>
<V>maata maksankarvallista,</V>
<V>sikojen silittämäistä,</V>
<V>porsahien polkemaista,</V>
<V>lampahan latsottamaista,</V>
<V>hevon harjan hieromaista!</V>
<V>"Astu hanhen askelilla,</V>
<V>taputa tavin jaloilla</V>
<V>näitä pestyjä</V>
<V>pihoja, tasaisia tanteria,</V>
<V>apen saamia pihoja,</V>
<V>anopin asettamia,</V>
<V>veljen veistopenkeriä,</V>
<V>sisaren siniketoja!</V>
<V>Pole jalka portahalle,</V>
<V>siirrä sintsin siltaselle,</V>
<V>astu sintsiä simaista;</V>
<V>siitä siirräite sisähän,</V>
<V>alle kuulun kurkihirren,</V>
<V>alle kaunihin katoksen!</V>
<V>"Jo täällä tämänki talven,</V>
<V>jopa mennehen kesosen</V>
<V>silta soitti sorsanluinen</V>
<V>sillallista seisojaista,</V>
<V>laki kultainen kumisi</V>
<V>laen alla astujaista,</V>
<V>ikkunat iloittelihe</V>
<V>ikkunaisten istujaista.</V>
<V>"Jo täällä tämänki talven,</V>
<V>jopa mennehen kesosen</V>
<V>kääkäset käkertelihe</V>
<V>sormuskättä sulkijaista,</V>
<V>kynnykset kykertelihe</V>
<V>hienohelman hempujaista,</V>
<V>ovet aina aukieli</V>
<V>ovellista aukojaista.</V>
<V>"Jo täällä tämänki talven,</V>
<V>jopa mennehen kesosen</V>
<V>perin pirtti pyörähteli</V>
<V>pirtillistä pyyhkijäistä,</V>
<V>sintsinen sijoittelihe</V>
<V>sintsillistä siivojaista,</V>
<V>vajaset vasertelihe</V>
<V>vajallista vastakättä.</V>
<V>"Jo täällä tämänki talven,</V>
<V>jopa mennehen kesosen</V>
<V>piha piilten kääntelihe</V>
<V>lastun pitkän poimijaista,</V>
<V>aittaset alentelihe</V>
<V>aitallista astujaista,</V>
<V>orret notkui, parret painui</V>
<V>nuoren vaimon vaattehia.</V>
<V>"Jo täällä tämänki talven,</V>
<V>jopa mennehen kesosen</V>
<V>kujaset kukertelihe</V>
<V>kujallista kulkijaista,</V>
<V>lääväset lähentelihe</V>
<V>läävällistä läänijäistä,</V>
<V>tanhuaiset taantelihe</V>
<V>tanhuallista tavia.</V>
<V>"Jo täällä tämänki päivän,</V>
<V>jopa päivän eilisenki</V>
<V>aioin ammoi aikalehmä</V>
<V>aamuvihkon antajaista,</V>
<V>hevoisvarsa hirnakoitsi</V>
<V>heinävihkon heittäjäistä,</V>
<V>kaikerti kevätkaritsa</V>
<V>palasen parantajaista.</V>
<V>"Jo täällä tämänki päivän,</V>
<V>jopa päivän eilisenki</V>
<V>vanhat istui ikkunoissa,</V>
<V>lapset raittoi rantasilla,</V>
<V>naiset seisoi seinuksilla,</V>
<V>pojat porstuan ovilla</V>
<V>nuoren vaimon varronnassa,</V>
<V>morsiamen vuotannassa.</V>
<V>"Terve nyt, piha täysinesi,</V>
<V>ulkoinen urohinesi,</V>
<V>terve, vaja täysinesi,</V>
<V>vaja vierahaisinesi,</V>
<V>terve, sintsi täysinesi,</V>
<V>tuohikatto kansoinesi,</V>
<V>terve, pirtti täysinesi,</V>
<V>satalauta lapsinesi,</V>
<V>terve, kuu, terve, kuningas,</V>
<V>terve nuori nuoekansa!</V>
<V>Ei ole tässä ennen ollut,</V>
<V>eipä ennen eikä eilen</V>
<V>tämän joukon juoleutta,</V>
<V>tämän kansan kauneutta.</V>
<V>"Sulho, viljon veljyeni!</V>
<V>Pura pois punaiset paikat,</V>
<V>sivalluta silkkiverhot!</V>
<V>Näytä tuota näätäistäsi,</V>
<V>viisin vuosin käytyäsi,</V>
<V>kaheksin katseltuasi!</V>
<V>"Tokko toit, kenen käkesit?</V>
<V>Käkesit käkösen tuoa,</V>
<V>maalta valkean valita,</V>
<V>vesiltä verevän saa'a.</V>
<V>"Jo tuon näen kyselemättä,</V>
<V>arvoan anelematta:</V>
<V>toit käkösen tullessasi,</V>
<V>sinisotkan suojassasi,</V>
<V>vihannimman virven latvan</V>
<V>vihannasta virviköstä,</V>
<V>tuorehimman tuomen lehvän</V>
<V>tuorehesta tuomikosta."</V>
<V>Olipa lapsi lattialla.</V>
<V>Lausui lapsi lattialta:</V>
<V>"Voi veikko, mitä vetelet!</V>
<V>Tervaskannon kauneutta,</V>
<V>tervapuolikon pituutta,</V>
<V>kerinkannan korkeutta!</V>
<V>"Kutti, kutti, sulho rukka!</V>
<V>Tuota toivotit ikäsi,</V>
<V>sanoit saavasi sataisen,</V>
<V>tuovasi tuhannen neien.</V>
<V>Jo saitki hyvän sataisen:</V>
<V>- tuon tuhannen tuppeloisen!</V>
<V>Sait kuin suolta suovariksen,</V>
<V>aialta ajoharakan,</V>
<V>pellolta pelotuslinnun,</V>
<V>mustan linnun mullokselta!</V>
<V>"Mitä lie ikänsä tehnyt,</V>
<V>kuta mennehen kesosen,</V>
<V>kun ei kinnasta kutonut,</V>
<V>saanut sukkoa su'unki?</V>
<V>Tyhjänä tuli tupahan,</V>
<V>annitoinna appelahan:</V>
<V>hiiret kopsassa kopasi,</V>
<V>hörppäkorvat lippahassa!"</V>
<V>Lokka, luopuisa emäntä,</V>
<V>Kalevatar, vaimo kaunis,</V>
<V>kuuli kummaisen tarinan.</V>
<V>Sanan virkkoi, noin nimesi:</V>
<V>"Mitä lausuit, lapsi kurja,</V>
<V>kuta, kunnotoin, latelit?</V>
<V>Muista kummat kuulukohon,</V>
<V>häväistykset häälyköhön,</V>
<V>eipä tästä neitosesta,</V>
<V>ei tämän talon väestä!</V>
<V>"Jo sanoit pahan sanasen,</V>
<V>sanan kehnon kertaelit</V>
<V>suusta yötisen vasikan,</V>
<V>päästä pennun päiväkunnan!</V>
<V>Hyvän on sulho neien saanut,</V>
<V>tuonut maalta maan parahan:</V>
<V>on kuin puola puolikypsi,</V>
<V>kuin on mansikka mäellä,</V>
<V>tahi kuin käkönen puussa,</V>
<V>pieni lintu pihlajassa,</V>
<V>koivussa koreasulka,</V>
<V>valorinta vaahteressa.</V>
<V>"Oisi ei saanut Saksastana,</V>
<V>tavannut Viron takoa</V>
<V>tämän neitosen soreutta,</V>
<V>tämän allin armautta,</V>
<V>tämän kasvon kauneutta,</V>
<V>tämän muo'on muhkeutta,</V>
<V>käsivarren valkeutta,</V>
<V>kaulan hoikan kaarevuutta.</V>
<V>"Eikä neiti tyhjin tullut:</V>
<V>oli turkit tuotavana,</V>
<V>vaipat vasta saatavana</V>
<V>ja verat ve'ettävänä.</V>
<V>"Paljo on tällä neitosella</V>
<V>oman värttinän väkeä,</V>
<V>oman kehrän kiertämätä,</V>
<V>oman hyppisen hyveä,</V>
<V>vaattehia valkehia,</V>
<V>talvisotkun suorimia,</V>
<V>kevätpäivän valkomia,</V>
<V>kesäkuien kuivomia:</V>
<V>hyvät hurstit huilahukset,</V>
<V>päänalaiset pällähykset,</V>
<V>sivallukset silkkihuivit,</V>
<V>vilahukset villavaipat.</V>
<V>"Hyvä mutso, kaunis mutso,</V>
<V>mutso valkeanverevä!</V>
<V>Hyvinpä ko'issa kuuluit,</V>
<V>tyttönä ison ko'issa;</V>
<V>hyvin kuulu kuun ikäsi</V>
<V>miniänä miehelässä!</V>
<V>"Elä huolelle rupea,</V>
<V>elä huoli huolehtia!</V>
<V>Ei sinua suolle viety,</V>
<V>ojavarrelle otettu:</V>
<V>viety on viljamättähältä,</V>
<V>viety vielä viljemmälle,</V>
<V>otettu oluttuvilta,</V>
<V>oluemmille otettu.</V>
<V>"Hyvä neito, kaunis mutso!</V>
<V>Tuotapa kysyn sinulta:</V>
<V>näitkö tänne tullessasi</V>
<V>kekoja keräperiä,</V>
<V>näsäpäitä närttehiä?</V>
<V>Ne kaikki tämän talosen,</V>
<V>tämän sulhon kyntämiä,</V>
<V>kyntämiä, kylvämiä.</V>
<V>"Neitokainen, nuorukainen!</V>
<V>Tuota nyt sanon sinulle:</V>
<V>kun tunsit talohon tulla,</V>
<V>niin tunne talossa olla!</V>
<V>Hyvä tääll' on mutson olla,</V>
<V>kaunis kasvoa miniän,</V>
<V>piossasi piimäpytty,</V>
<V>voivatinen vallassasi.</V>
<V>"Hyvä täss' on neien olla,</V>
<V>kaunis kasvoa kanasen.</V>
<V>Täss' on laajat saunan lauat</V>
<V>ja leveät pirtin lautsat,</V>
<V>isännät isosi verrat,</V>
<V>emännät emosi verrat,</V>
<V>pojat onpi veikon verrat,</V>
<V>tyttäret sisaren verrat.</V>
<V>"Kun sinun himo tulevi,</V>
<V>noita mielesi tekevi</V>
<V>ison saamia kaloja,</V>
<V>veljen pyitä pyytämiä,</V>
<V>niin elä kysy ky'yltä</V>
<V>eläkä ano apelta!</V>
<V>Kysy suorin sulholtasi,</V>
<V>toimittele tuojaltasi!</V>
<V>Ei ole sitä metsässä</V>
<V>jalan neljän juoksijata</V>
<V>eikä ilman lintusia,</V>
<V>kahen siiven siukovia,</V>
<V>ei vielä ve'essäkänä</V>
<V>kalaparvea parasta,</V>
<V>kuta sinun ei saaja saane,</V>
<V>saaja saane, tuoja tuone.</V>
<V>"Hyvä täss' on neien olla,</V>
<V>kaunis kasvoa kanasen.</V>
<V>Ei ole kiirettä kivelle</V>
<V>eikä huolta huhmarelle:</V>
<V>vesi tässä vehnät jauhoi,</V>
<V>koski kuohutti rukihit,</V>
<V>aalto astiat pesevi,</V>
<V>meren vaahti valkaisevi.</V>
<V>"Ohoh kullaista kyläistä,</V>
<V>maan parasta paikaistani!</V>
<V>Nurmet alla, pellot päällä,</V>
<V>keskellä kylä välillä;</V>
<V>kylän alla armas ranta,</V>
<V>rannassa rakas vetonen:</V>
<V>se sopivi sorsan uia,</V>
<V>vesilinnun vieretellä."</V>
<V>Siitä joukko juotettihin,</V>
<V>syötettihin, juotettihin</V>
<V>liioilla lihamuruilla,</V>
<V>kaunihilla kakkaroilla,</V>
<V>olu'illa ohraisilla,</V>
<V>viertehillä vehnäisillä.</V>
<V>Olipa kystä kyllin syöä,</V>
<V>kyllin syöä, kyllin juoa</V>
<V>punaisissa purtiloissa,</V>
<V>kaunoisissa kaukaloissa:</V>
<V>pirotella piirahia,</V>
<V>murotella voimuruja,</V>
<V>sirotella siikasia,</V>
<V>lohkota lohikaloja</V>
<V>veitsellä hope'isella,</V>
<V>kuraksella kultaisella.</V>
<V>Olut juoksi ostamatoin,</V>
<V>mesi markoin maksamatoin,</V>
<V>oluoinen orren päästä,</V>
<V>sima vaarnojen sisästä,</V>
<V>olut huulten huuhtimeksi,</V>
<V>mesi mielten kääntimeksi.</V>
<V>Kukapa tuossa kukkujaksi,</V>
<V>lailliseksi laulajaksi?</V>
<V>Vaka vanha Väinämöinen,</V>
<V>laulaja iän-ikuinen,</V>
<V>itse laululle rupesi,</V>
<V>töille virtten työntelihe.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Veli kullat, veitoseni,</V>
<V>suulliset sanalliseni,</V>
<V>kielelliset kumppalini!</V>
<V>Kuulkottenpa, kuin sanelen!</V>
<V>Harvoin on hanhet suutasusten,</V>
<V>sisarukset silmätysten,</V>
<V>harvoin veikot vieretysten,</V>
<V>emon lapset laiatusten</V>
<V>näillä raukoilla rajoilla,</V>
<V>poloisilla Pohjan mailla.</V>
<V>"Niin joko laululle lähemme,</V>
<V>töille virtten työnteleimme?</V>
<V>Laulanta runoilla töitä,</V>
<V>kukunta kevätkäellä,</V>
<V>painanta sinettärillä,</V>
<V>kuonta kankahattarilla.</V>
<V>"Laulavat Lapinki lapset,</V>
<V>heinäkengät heittelevät</V>
<V>hirven harvoilta lihoilta,</V>
<V>peuran pienen pallehilta;</V>
<V>niin miks' en minäki laula,</V>
<V>miks' ei laula meiän lapset</V>
<V>ruoalta rukihiselta,</V>
<V>suulta suurukselliselta?</V>
<V>"Laulavat Lapinki lapset,</V>
<V>heläjävät heinäkengät</V>
<V>vesimaljan juotuansa,</V>
<V>petäjäisen purtuansa;</V>
<V>niin miks' en minäki laula,</V>
<V>miks' ei laula meiän lapset</V>
<V>juomilta jyvällisiltä,</V>
<V>olu'ilta ohraisilta?</V>
<V>"Laulavat Lapinki lapset,</V>
<V>heläjävät heinäkengät</V>
<V>nokisilta nuotioilta,</V>
<V>hiilisiltä hiertimiltä;</V>
<V>niin miks' en minäki laula,</V>
<V>miks' ei laula meiän lapset</V>
<V>alta kuulun kurkihirren,</V>
<V>alta kaunihin katoksen?</V>
<V>"Hyväpä täss' on miesten olla,</V>
<V>armas naistenki asua</V>
<V>olutpuolikon povella,</V>
<V>mesitiinun tienohilla,</V>
<V>sivullamme siikasalmet,</V>
<V>luonamme lohiapajat,</V>
<V>joist' ei syöen syömät puutu,</V>
<V>juoen juomiset vähene.</V>
<V>"Hyväpä täss' on miesten olla,</V>
<V>armas naistenki elellä.</V>
<V>Ei tässä surulla syöä,</V>
<V>ei eletä huolen kanssa;</V>
<V>tässä syöähän surutta,</V>
<V>eletähän huoletoinna</V>
<V>iällä tämän isännän,</V>
<V>elinajalla emännän.</V>
<V>"Kumman tässä ensin kiitän,</V>
<V>isännänkö vai emännän?</V>
<V>Ainap' entiset urohot</V>
<V>ensin kiittivät isännän,</V>
<V>ku on suolta suojan saanut,</V>
<V>ko'in korvesta kokenut:</V>
<V>tyvin tuonut tyyskät männyt,</V>
<V>latvoin lansatut petäjät,</V>
<V>pannut paikalle hyvälle,</V>
<V>asettanut ankaralle</V>
<V>suuriksi sukutuviksi,</V>
<V>kaunihiksi kartanoiksi;</V>
<V>salvannut salosta seinät,</V>
<V>hirret hirmulta mäeltä,</V>
<V>ruotehet rome'ikolta,</V>
<V>malat marjakankahalta,</V>
<V>tuohet tuomivaaran päältä,</V>
<V>sammalet sulilta soilta.</V>
<V>"Tupa on tehty tesmällensä,</V>
<V>suoja pantu paikallensa.</V>
<V>Sata oli miestä salvaimella,</V>
<V>tuhat oli tuvan katolla</V>
<V>tehessä tätä tupoa,</V>
<V>laaittaissa lattiata.</V>
<V>"Jopa vaan tämän isännän</V>
<V>saaessa tätä tupoa</V>
<V>mont' on tukka tuulta nähnyt,</V>
<V>hivus säätä hirveätä.</V>
<V>Use'in hyvän isännän</V>
<V>jäänyt on kinnasta kivelle,</V>
<V>hattua havun selälle,</V>
<V>suohon sukkoa vajonnut.</V>
<V>"Use'in hyvä isäntä</V>
<V>aivan aika-huomenessa</V>
<V>ennen muien nousematta,</V>
<V>kyläkunnan kuulematta</V>
<V>nousnut on nuotiotulelta,</V>
<V>havannut havumajoilta,</V>
<V>havu päänsä harjaellut,</V>
<V>kaste pesnyt sirkut silmät.</V>
<V>"Siitäpä hyvä isäntä</V>
<V>saapi tuttua tupahan,</V>
<V>lautsantäyen laulajoita,</V>
<V>ikkunat iloitsijoita,</V>
<V>siltalauat lausujoita,</V>
<V>karsinat karehtijoita,</V>
<V>seinävieret seisojia,</V>
<V>aitovieret astujia,</V>
<V>pihat pitkin kulkijoita,</V>
<V>maat ristin matelijoita.</V>
<V>"Isännän esinnä kiitin,</V>
<V>siitä ehtoisen emännän</V>
<V>ruokien rakentamasta,</V>
<V>pitkän pöyän täyttämästä.</V>
<V>"Hänpä leipoi leivät paksut,</V>
<V>suuret talkkunat taputti</V>
<V>käpe'illä kämmenillä,</V>
<V>kyperillä kymmenillä;</V>
<V>nosti leivät leppeästi,</V>
<V>syötti vierahat välehen</V>
<V>liioilla sianlihoilla,</V>
<V>kohokuori-kokkaroilla</V>
<V>- terät vieri veitsistämme,</V>
<V>päät putosi puukoistamme</V>
<V>lohen päitä lohkoessa,</V>
<V>hauin päitä halkoessa.</V>
<V>"Use'in hyvä emäntä,</V>
<V>tuo tarkka taloinen vaimo,</V>
<V>kuullut on kukotta nousta,</V>
<V>kanan lapsetta karata</V>
<V>näitä häitä hankittaissa,</V>
<V>teoksia tehtäessä,</V>
<V>hiivoja rakettaessa,</V>
<V>olosia pantaessa.</V>
<V>"Hyvin on hyvä emäntä,</V>
<V>tuo tarkka taloinen vaimo,</V>
<V>osannut oluet panna,</V>
<V>makujuoman juoksutella</V>
<V>iuista imeltyneistä,</V>
<V>make'ista maltahista,</V>
<V>joit' ei puulla puuhaellut,</V>
<V>korennolla koukkaellut,</V>
<V>vaanpa kourilla kohenti,</V>
<V>käsivarsin käännytteli</V>
<V>saunassa savuttomassa,</V>
<V>la'aistuilla lautehilla.</V>
<V>"Eipä tuo hyvä emäntä,</V>
<V>tuo tarkka taloinen vaimo,</V>
<V>laske iskulle ituja,</V>
<V>päästä maalle maltahia;</V>
<V>käypi saunassa use'in</V>
<V>syänyöllä yksinänsä,</V>
<V>ei huoli susia surra,</V>
<V>pelätä metsän petoja.</V>
<V>"Jopa nyt emännän kiitin;</V>
<V>vuotas kiitän patvaskani!</V>
<V>Ken on pantu patvaskaksi,</V>
<V>ken otettu oppahaksi?</V>
<V>Kylän paras patvaskana,</V>
<V>kylän onni oppahana.</V>
<V>"Onpa meiän patvaskalla</V>
<V>päällä haahen haljakkainen;</V>
<V>se on kaita kainalosta,</V>
<V>soma suolien kohasta.</V>
<V>"Onpa meiän patvaskalla,</V>
<V>onpa kauhtana kapoinen:</V>
<V>helmat hietoa vetävi,</V>
<V>takapuolet tanteria.</V>
<V>"Vähän paitoa näkyvi,</V>
<V>pikkaraisen pilkottavi:</V>
<V>on kuin Kuuttaren kutoma,</V>
<V>tinarinnan riukuttama.</V>
<V>"Onpa meiän patvaskalla</V>
<V>vyöllä ussakka utuinen,</V>
<V>päivän tyttären kutoma,</V>
<V>kirjokynnen kirjoittama</V>
<V>ajalla tulettomalla,</V>
<V>tulen tietämättömällä.</V>
<V>"Onpa meiän patvaskalla</V>
<V>silkkiset sukat jalassa,</V>
<V>silkkiset sukan sitehet,</V>
<V>säteriset säärinauhat,</V>
<V>jotk' on kullalla ku'ottu,</V>
<V>hopealla huoliteltu.</V>
<V>"Onpa meiän patvaskalla</V>
<V>Saksan kengät kelvolliset,</V>
<V>kuni joutsenet joella,</V>
<V>vesiteiret vieremillä</V>
<V>tahi hanhuet havulla,</V>
<V>muuttolinnut murrikolla.</V>
<V>"Onpa meiän patvaskalla</V>
<V>kutrit kullansuortuvaiset,</V>
<V>parta kullanpalmikkoinen;</V>
<V>päässä pystyinen kypäri,</V>
<V>puhki pilvien puhuja,</V>
<V>läpi metsän läiköttäjä,</V>
<V>jot' ei saatane sataisin,</V>
<V>tuotane tuhansin markoin.</V>
<V>"Jo nyt kiitin patvaskani;</V>
<V>vuotas kiitän saajanaisen!</V>
<V>Mist' on saatu saajanainen,</V>
<V>kust' otettu onnellinen?</V>
<V>"Tuolt' on saatu saajanainen,</V>
<V>tuolt' otettu onnellinen</V>
<V>takoa Tanikan linnan,</V>
<V>uuen linnan ulkopuolta.</V>
<V>"Eipä vielä sieltäkänä,</V>
<V>ei perän pereäkänä!</V>
<V>Tuolt' on saatu saajanainen,</V>
<V>tuolt' otettu onnellinen</V>
<V>Vienan pääliltä vesiltä,</V>
<V>ulapoilta auke'ilta.</V>
<V>"Eipä vielä sieltäkänä,</V>
<V>ei perän pereäkänä!</V>
<V>Kasvoi maalla mansimarja,</V>
<V>punapuola kankahalla,</V>
<V>pellolla heleä heinä,</V>
<V>kukka kultainen aholla:</V>
<V>siit' on saatu saajanainen,</V>
<V>siit' otettu onnellinen.</V>
<V>"Saajanaisen suu somainen</V>
<V>kuni Suomen sukkulainen;</V>
<V>saajanaisen sirkut silmät</V>
<V>kuni tähet taivahalla;</V>
<V>saajanaisen kuulut kulmat</V>
<V>kuni kuu meren-ylinen.</V>
<V>"Onpa meiän saajanaisen</V>
<V>kaula kullankiehkuroissa,</V>
<V>pää kullanvipalehissa,</V>
<V>käet kullankäärilöissä,</V>
<V>sormet kullansormuksissa,</V>
<V>korvat kullanhelmilöissä,</V>
<V>kulmat kullansolmuloissa,</V>
<V>silmäripset simpsukoissa.</V>
<V>"Luulin kuun kumottavaksi,</V>
<V>kuu kumotti kultasolki;</V>
<V>luulin päivän paistavaksi,</V>
<V>kun sen paistoi paian kaulus;</V>
<V>luulin laivan läikkyväksi,</V>
<V>kun sen läikkyi lakki päässä.</V>
<V>"Jopa kiitin saajanaisen;</V>
<V>annas katson kaiken kansan,</V>
<V>onko kansa kaunihina,</V>
<V>väki vanha vänkeänä</V>
<V>sekä nuoriso somana,</V>
<V>koko joukko juoleana!</V>
<V>"Jopa katsoin kaiken kansan,</V>
<V>ehkä tiesin ennoltaki:</V>
<V>eip' ole tässä ennen ollut</V>
<V>eikä varsin vasta liene</V>
<V>tämän joukon juoleutta,</V>
<V>tämän kansan kauneutta,</V>
<V>väen vanhan vänkeyttä,</V>
<V>väen nuorison somuutta.</V>
<V>Kaikk' on kansa haljakassa</V>
<V>kuni metsä huutehessa:</V>
<V>alta on kuin aamurusko,</V>
<V>päältä on kuin päivänkoite.</V>
<V>"Huokeat oli hopeat,</V>
<V>löyhät kullat kutsuloilla,</V>
<V>rahataskut tanterilla,</V>
<V>rahakukkarot kujilla</V>
<V>näillä kutsuvierahilla</V>
<V>kutsuloille kunniaksi."</V>
<V>Vaka vanha Väinämöinen,</V>
<V>virren ponsi polvu'inen,</V>
<V>siitä siirtihe rekehen,</V>
<V>lähtevi kohin kotia;</V>
<V>laulelevi virsissänsä,</V>
<V>laulelevi, taitelevi.</V>
<V>Lauloi virren, lauloi toisen</V>
<V>- virrelläpä kolmannella</V>
<V>kilahti jalas kivehen,</V>
<V>tarttui kapla kannon päähän:</V>
<V>rikkoihe reki runolta,</V>
<V>jalas taittui laulajalta,</V>
<V>kapla poikki paukahutti,</V>
<V>laiat irti loskahutti.</V>
<V>Sanoi vanha Väinämöinen,</V>
<V>itse virkkoi, noin nimesi:</V>
<V>"Onko tässä nuorisossa,</V>
<V>kansassa kasuavassa,</V>
<V>vaiko tässä vanhalassa,</V>
<V>väessä vähenevässä,</V>
<V>kenpä Tuonelle kävisi,</V>
<V>lähtisi Manan majoille,</V>
<V>toisi Tuonelta orasen,</V>
<V>vääntiän Manan väeltä</V>
<V>reki uusi laatiani,</V>
<V>korjanen kohentoani?"</V>
<V>Sekä nuoremmat sanovi,</V>
<V>jotta vanhat vastoavi:</V>
<V>"Ei ole tässä nuorisossa</V>
<V>eikä varsin vanhastossa,</V>
<V>koko suuressa su'ussa</V>
<V>niin urosta urheata,</V>
<V>jotta Tuonelle menisi,</V>
<V>lähtisi Manan majoille,</V>
<V>toisi Tuonelta orasen,</V>
<V>vääntiän Manan majoilta</V>
<V>reki uusi laatiasi,</V>
<V>korjanen kohentoasi."</V>
<V>Silloin vanha Väinämöinen,</V>
<V>laulaja iän-ikuinen,</V>
<V>läksi toiste Tuonelahan,</V>
<V>matkasi Manan majoille.</V>
<V>Toi orasen Tuonelasta,</V>
<V>vääntiän Manan majoilta.</V>
<V>Siitä vanha Väinämöinen</V>
<V>laulavi salon sinisen,</V>
<V>salohon tasaisen tammen</V>
<V>sekä pihlajan pätevän;</V>
<V>ne kohenti korjaksensa,</V>
<V>painalti jalaksiksensa,</V>
<V>niistä katsoi kaplaksia</V>
<V>sekä väänti vempeleitä:</V>
<V>sai korjan kohennetuksi,</V>
<V>re'en uuen laaituksi.</V>
<V>Pisti varsan valjahisin,</V>
<V>ruskean re'en etehen,</V>
<V>itse istuihe rekehen,</V>
<V>laskettihe laitiohon.</V>
<V>Vitsattaki virkku juoksi,</V>
<V>helmin lyömättä hevonen</V>
<V>entisille appehille,</V>
<V>taanoisille suuruksille;</V>
<V>saattoi vanhan Väinämöisen,</V>
<V>laulajan iän-ikuisen,</V>
<V>oman uksen aukomille,</V>
<V>oman kynnyksen etehen.</V>
</TEXT>
</ITEM>
<ITEM nro="kalevala26" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>26</ID>
<TMP>1849</TMP>
</META>
<TEXT>
<CPT>Kuudeskolmatta runo</CPT>
<V>Ahti oli saarella asuva,</V>
<V>Kaukoniemen kainalossa.</V>
<V>Oli pellon kynnännässä,</V>
<V>vainion vakoannassa.</V>
<V>Korvalta ylen korea,</V>
<V>kovin tarkka kuulennalta.</V>
<V>Kuulevi jumun kylältä,</V>
<V>järyn järvien takoa,</V>
<V>jalan iskun iljeneltä,</V>
<V>reen kapinan kankahalta.</V>
<V>Juohtui juoni mielehensä,</V>
<V>tuuma aivohon osasi:</V>
<V>häitä Pohjola pitävi,</V>
<V>salajoukko juominkia!</V>
<V>Murti suuta, väänti päätä,</V>
<V>murti mustoa haventa;</V>
<V>veret vierähti pahaksi</V>
<V>poloisilta poskipäiltä.</V>
<V>Heti heitti kynnöksensä,</V>
<V>vaon keskivainiolle;</V>
<V>nousi maasta ratsahille,</V>
<V>lähtevi kohin kotia</V>
<V>luoksi armahan emonsa,</V>
<V>tykö valtavanhempansa.</V>
<V>Sanoi tuonne saatuansa,</V>
<V>toimitteli tultuansa:</V>
<V>"Oi emoni, vaimo vanha!</V>
<V>Pane ruoka ruttoisesti</V>
<V>syöä miehen nälkähisen,</V>
<V>haukata halun-alaisen!</V>
<V>Lämmitä samassa sauna,</V>
<V>pian pirtti riu'uttele,</V>
<V>missä mies puhasteleikse,</V>
<V>sueiksen urosten sulho!"</V>
<V>Tuop' on äiti Lemminkäisen</V>
<V>pani ruoan ruttoisesti</V>
<V>syöä miehen nälkähisen,</V>
<V>haukata halun-alaisen</V>
<V>yhen kylyn joutuessa,</V>
<V>yhen saunan saapuessa.</V>
<V>Siitä lieto Lemminkäinen</V>
<V>otti ruokoa rutosti;</V>
<V>meni saunahan samassa,</V>
<V>kävi kylpyhuonehesen.</V>
<V>Siellä peiponen peseikse,</V>
<V>pulmonen puhasteleikse,</V>
<V>päänsä pellavaspioksi,</V>
<V>kaulanvarren valkeaksi.</V>
<V>Tuli saunasta tupahan.</V>
<V>Sanan virkkoi,</V>
<V>noin nimesi:</V>
<V>"Oi emoni, vaimo vanha!</V>
<V>Astu aittahan mäelle,</V>
<V>tuo sieltä somat sopani,</V>
<V>kanna vaattehet vakaiset,</V>
<V>jotka päälleni pukisin,</V>
<V>varustaisin varrelleni!"</V>
<V>Emo ennätti kysyä,</V>
<V>vaimo vanha tutkaella:</V>
<V>"Kunne lähet, poikueni?</V>
<V>Lähetkö ilveksen ajohon</V>
<V>vaiko hirven hiihäntähän</V>
<V>vai oravan ammuntahan?"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Oi emoni, kantajani!</V>
<V>Lähe en ilveksen ajohon</V>
<V>enkä hirven hiihäntähän,</V>
<V>en oravan ammuntahan;</V>
<V>lähen Pohjolan pitoihin,</V>
<V>salajoukon juominkihin.</V>
<V>Tuo mulle somat sopani,</V>
<V>vaka'iset vaatteheni,</V>
<V>häissä häilyteltäväni,</V>
<V>pioissa pi'eltäväni!"</V>
<V>Emo kielti poikoansa,</V>
<V>nainen miestänsä epäsi;</V>
<V>epäsi kavetta kaksi,</V>
<V>kielti kolme luonnotarta</V>
<V>lähtemästä Lemminkäistä</V>
<V>hyvän Pohjolan pitoihin.</V>
<V>Noin sanoi emo pojalle,</V>
<V>lausui vanhin lapsellensa:</V>
<V>"Ellös menkö, poikueni,</V>
<V>poikueni, Kaukueni,</V>
<V>noihin Pohjolan pitoihin,</V>
<V>suuren joukon juominkihin!</V>
<V>Ei sua kutsuttu sinne,</V>
<V>ei tarkoin tahotakana."</V>
<V>Tuop' on lieto Lemminkäinen</V>
<V>sanan virkkoi, noin nimesi:</V>
<V>"Kurjat kutsuen menevi,</V>
<V>hyvä ilman hyppeleikse!</V>
<V>Tuoss' on kutsut kuun-ikuiset,</V>
<V>airuhut alinomaiset</V>
<V>miekassa tuliterässä,</V>
<V>säilässä säkenevässä."</V>
<V>Tuop' on äiti Lemminkäisen</V>
<V>yhä kielteä käkesi:</V>
<V>"Ellös vainen, poikueni,</V>
<V>menkö Pohjolan pitoihin!</V>
<V>Monet on kummat matkallasi,</V>
<V>isot tielläsi imehet,</V>
<V>kolme surmoa kovinta,</V>
<V>kolme miehen kuolemata."</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Ain' on surmia akoilla,</V>
<V>kaikin paikoin kuolemia;</V>
<V>ei uros hätäile noita,</V>
<V>ei varsin varannekana.</V>
<V>Vaan kuitenki kaikitenki</V>
<V>sano korvin kuullakseni:</V>
<V>mi on surma ensimäinen,</V>
<V>ensimäinen, viimeinenki?"</V>
<V>Virkkoi äiti Lemminkäisen,</V>
<V>vaimo vanha vastaeli:</V>
<V>"Sanon surmat syytä myöten</V>
<V>enkä miehen mieltä myöten.</V>
<V>Sanon surman ensimäisen.</V>
<V>Se on surma ensi surma:</V>
<V>menet matkoa vähäisen,</V>
<V>pääset tietä päiväyksen:</V>
<V>tulevi joki tulinen</V>
<V>poikkipuolin vastahasi.</V>
<V>Joessa tulinen koski,</V>
<V>koskessa tulinen luoto,</V>
<V>luo'olla tulinen korko,</V>
<V>korolla tulinen kokko:</V>
<V>yöt se hammasta hiovi,</V>
<V>päivät kynttä kitkuttavi</V>
<V>tulijalle vierahalle,</V>
<V>saavalle käkeävälle."</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Se on surma naisen surma,</V>
<V>ei ole kuolema urohon.</V>
<V>Kyllä mä siihen keinon keksin,</V>
<V>arvoan hyvän asian:</V>
<V>laulan leppäisen hevosen,</V>
<V>laulan leppäisen urohon</V>
<V>sivutseni siirtymähän,</V>
<V>eestäni vaeltamahan;</V>
<V>itse sorsana sukellan,</V>
<V>allina alenteleime</V>
<V>kouritse kokon kynimen,</V>
<V>vaakalinnun varpahitse.</V>
<V>Oi emoni, kantajani!</V>
<V>Sano surma keskimäinen!"</V>
<V>Sanoi äiti Lemminkäisen:</V>
<V>"Se on surma toinen surma:</V>
<V>menet matkoa vähäisen,</V>
<V>toki toisen päiväyksen:</V>
<V>tulevi tulinen kuoppa,</V>
<V>se on poikkipuolin tietä,</V>
<V>itähän iäti pitkä,</V>
<V>luotehesen loppumatoin,</V>
<V>täynnä kuumia kiviä,</V>
<V>palavia paateroita.</V>
<V>Sinne on satoja saanut,</V>
<V>tuhansia tukkueltu,</V>
<V>sa'an miestä miekallista,</V>
<V>tuhat rautaista oritta."</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Ei ole siinä miehen surma</V>
<V>eikä kuolema urohon.</V>
<V>Kyllä mä siihen mutkan muistan,</V>
<V>mutkan muistan, keinon keksin:</V>
<V>laulan ma lumesta miehen,</V>
<V>uron hangesta hotaisen,</V>
<V>sen tungen tulen väkehen,</V>
<V>vaivaelen valkeahan,</V>
<V>kylpijäksi kuuman saunan</V>
<V>vastan vaskisen keralla;</V>
<V>itse siirräime sivutse,</V>
<V>tungeime tulen lävitse,</V>
<V>ettei partana palane,</V>
<V>hivuskutri kurvettune.</V>
<V>Oi emoni, kantajani!</V>
<V>Sano surma jälkimäinen!"</V>
<V>Sanoi äiti Lemminkäisen:</V>
<V>"Se on surma kolmas surma:</V>
<V>menet vieläki vähäisen,</V>
<V>pääset siitä päiväyksen,</V>
<V>Pohjolan veräjän suulle,</V>
<V>ahtahimpahan alahan:</V>
<V>susi päälle suimistaikse,</V>
<V>karhu toisna kaimistaikse</V>
<V>suulla Pohjolan veräjän,</V>
<V>kape'immassa kujassa.</V>
<V>Syönyt on sa'anki miestä,</V>
<V>tuhonnut tuhat urosta,</V>
<V>niin miks' ei sinua söisi,</V>
<V>tuhoaisi turvatointa?"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Uuhi uunna syötäköhön,</V>
<V>rieskana revittäköhön,</V>
<V>vaan ei mies pahempikana,</V>
<V>uros untelompikana!</V>
<V>Minua on vyötty miehen vyöllä,</V>
<V>pantu miehen palkimella,</V>
<V>solmittu uron solilla,</V>
<V>jotten vielä jouakana</V>
<V>suuhun Untamon susien,</V>
<V>kitahan kirokavetten.</V>
<V>"Muistan ma suelle mutkan,</V>
<V>keksin keinon karhullenki:</V>
<V>suet laulan suitsi-suuhun,</V>
<V>karhut rautakahlehisin,</V>
<V>tahi rutjon ruumeniksi,</V>
<V>seulaisen sepalehiksi.</V>
<V>Sillä siitä selvitäime,</V>
<V>pääsen matkani perille."</V>
<V>Sanoi äiti Lemminkäisen:</V>
<V>"Et vielä perille pääsnyt!</V>
<V>Ne oli sinne mennessäsi</V>
<V>matkalla isot imehet,</V>
<V>kolme kummoa kovoa,</V>
<V>kolme miehen kuolemata;</V>
<V>viel' on sinne saatuasi</V>
<V>paikalla pahimmat kummat.</V>
<V>Kulet tietä pikkaraisen,</V>
<V>tulet Pohjolan pihalle:</V>
<V>aita on rautainen rakettu,</V>
<V>terästarha teeksennelty</V>
<V>maasta asti taivosehen,</V>
<V>taivosesta maahan asti,</V>
<V>keihä'illä seivästetty,</V>
<V>maan maoilla aiastettu,</V>
<V>käärmehillä vitsastettu,</V>
<V>sisiliskoilla si'elty;</V>
<V>heitty hännät häilymähän,</V>
<V>pääkurikat kuilumahan,</V>
<V>pääkehät kähäjämähän,</V>
<V>päät ulos, sisähän hännät.</V>
<V>"Maass' on toisia matoja,</V>
<V>rata kyitä, käärmehiä</V>
<V>ylös kielin kiehumassa,</V>
<V>alas hännin häilymässä.</V>
<V>Yks' on muita kauheampi</V>
<V>eessä portin poikkipuolin,</V>
<V>pitelämpi pirtin hirttä,</V>
<V>paksumpi kujapatsasta,</V>
<V>ylös kielin kiehumassa,</V>
<V>suin ylös suhahtamassa,</V>
<V>ei ketänä muuta vasten,</V>
<V>vasten vaivaista sinua."</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Seki on surma lapsen surma,</V>
<V>ei ole kuolema urohon.</V>
<V>Tunnen ma tulen lumoa,</V>
<V>valkeaisen vaivutella,</V>
<V>ja tunnen maot manata,</V>
<V>käärmehyiset käännytellä.</V>
<V>Äsken päänä eilisenä</V>
<V>kynnin maata kyyn-alaista,</V>
<V>käännin maata käärmehistä</V>
<V>aivan paljahin kätösin.</V>
<V>Kyyt pitelin kynsissäni,</V>
<V>käsissäni käärmehyiset;</V>
<V>tapoin kyitä kymmenkunnan,</V>
<V>sa'an mustia matoja:</V>
<V>viel' on kynnet kyyn veressä,</V>
<V>käet käärmehen talissa.</V>
<V>Sill' en taia tullakana,</V>
<V>viel' en varsin jouakana</V>
<V>maon suuren suupalaksi,</V>
<V>käärmehen käsialaksi:</V>
<V>itse konnat kouristelen,</V>
<V>ilkeät iki puserran,</V>
<V>kyyt on laulan laiemmalle,</V>
<V>maot muutan tien mukahan,</V>
<V>astun Pohjolan pihalta,</V>
<V>tungeime tuvan sisähän."</V>
<V>Sanoi äiti Lemminkäisen:</V>
<V>"Ellös vainen, poikueni,</V>
<V>menkö Pohjolan tupahan,</V>
<V>Sariolan salvoksihin!</V>
<V>Siell' on miehet miekka vyöllä,</V>
<V>urohot sota-aseissa,</V>
<V>humalassa hullut miehet,</V>
<V>pahat paljo juotuansa.</V>
<V>Laulavat sinun poloisen</V>
<V>miekkahan tuliterähän;</V>
<V>jo on laulettu paremmat,</V>
<V>jalommatki jaksettuna."</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Jo olen ennenkin elellyt</V>
<V>noilla Pohjolan tuvilla.</V>
<V>Ei minua laula lappi</V>
<V>eikä tunge turjalainen;</V>
<V>itse laulan lappalaisen</V>
<V>sekä tungen turjalaisen:</V>
<V>laulan halki hartionsa,</V>
<V>puhki leukansa puhelen,</V>
<V>paian kauluksen kaheksi,</V>
<V>rikki rintalastasensa."</V>
<V>Sanoi äiti Lemminkäisen:</V>
<V>"Ohoh poikani poloinen!</V>
<V>Vielä muistat muinaistasi,</V>
<V>kerskut ennen käynnistäsi!</V>
<V>Jo olet ennenkin elellyt</V>
<V>noilla Pohjolan tuvilla:</V>
<V>uinut kaikki umpilammit,</V>
<V>koirankieliset kokenut,</V>
<V>käynyt koskia kolisten,</V>
<V>myötävirtoja vilisten,</V>
<V>Tuonen kosket tunnustellut,</V>
<V>mitannut Manalan virrat!</V>
<V>Siell' oisit tänäki päänä</V>
<V>ilman äitittä pahatta.</V>
<V>"Muistapa, mitä sanelen!</V>
<V>Tulet Pohjolan tuville:</V>
<V>mäki on täynnä seipähiä,</V>
<V>piha täynnä pylvähiä,</V>
<V>ne on täynnä miehen päitä;</V>
<V>yks' on seiväs päätöin seiväs</V>
<V>- senpä seipähän nenähän</V>
<V>sinun pääsi leikatahan!"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Hurja noita huolinevi,</V>
<V>epäkelpo keksinevi,</V>
<V>viittä, kuutta vainovuotta,</V>
<V>seitsentä sotakeseä!</V>
<V>Ei noita uro totelle,</V>
<V>vääjänne väheäkänä.</V>
<V>Tuo mulle sotisopani,</V>
<V>vanhat vainovaatteheni!</V>
<V>Itse käyn isoni miekan,</V>
<V>katson kalvan taattoseni;</V>
<V>viikon on vilussa ollut,</V>
<V>kauan kaihossa sijassa,</V>
<V>itkenyt ikänsä siellä,</V>
<V>kantajata kaipaellut."</V>
<V>Sai siitä sotisopansa,</V>
<V>vanhat vainovaattehensa,</V>
<V>isonsa ikuisen miekan,</V>
<V>tuon taaton sotatoverin.</V>
<V>Senpä siltahan sysäsi,</V>
<V>terin työnti lattiahan:</V>
<V>miekkanen käessä kääntyi</V>
<V>kuni tuore tuomen latva</V>
<V>tahi kasvava kataja.</V>
<V>Sanoi lieto Lemminkäinen:</V>
<V>"Tuskin on Pohjolan tuvissa,</V>
<V>Sariolan salvoksissa</V>
<V>tämän miekan miettijäistä,</V>
<V>tämän kalvan katsojaista."</V>
<V>Jousen seinältä sivalti,</V>
<V>kaaren vahvan vaarnaselta.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Sen mä mieheksi sanoisin,</V>
<V>urohoksi arveleisin,</V>
<V>joka jouseni vetäisi,</V>
<V>kiveräni kiinnittäisi</V>
<V>noilla Pohjolan tuvilla,</V>
<V>Sariolan salvoksilla."</V>
<V>Siitä lieto Lemminkäinen,</V>
<V>tuo on kaunis Kaukomieli,</V>
<V>suorihe sotisopihin,</V>
<V>puki vainovaattehisin.</V>
<V>Itse lausui orjallensa,</V>
<V>sanan virkkoi, noin nimesi:</V>
<V>"Oi on osto-orjaseni,</V>
<V>rahan saatu raatajani!</V>
<V>Jou'uta sotaoriini,</V>
<V>valjastele vainovarsa</V>
<V>lähteäkseni pitoihin,</V>
<V>lemmon joukon juominkihin!"</V>
<V>Orja nöyrä, neuvottava,</V>
<V>pian pistihe pihalle,</V>
<V>työnti varsan valjahisin,</V>
<V>puikkoihin tulipunaisen.</V>
<V>Sanoi tuolta tultuansa:</V>
<V>"Jo olen tehnyt tehtäväni,</V>
<V>suorittanut tuon orosi,</V>
<V>varsan viljon valjastanut."</V>
<V>Siitä lieto Lemminkäisen</V>
<V>luku lähteä tulevi.</V>
<V>Käsi käski, toinen kielti,</V>
<V>sormet suoniset pakotti.</V>
<V>Toki läksi, kuin käkesi,</V>
<V>varsin läksi, ei varannut.</V>
<V>Emo neuvoi poikoansa,</V>
<V>vanhin lastansa varoitti</V>
<V>oven suusta, orren alta,</V>
<V>kattilan katasijoilta:</V>
<V>"Poikueni, ainueni,</V>
<V>lapseni, vakauteni!</V>
<V>Jos sa jou'ut juominkihin,</V>
<V>tapahut mihin tahansa,</V>
<V>juopa puoli tuoppiasi,</V>
<V>keskimaihin maljasesi;</V>
<V>anna toisen toinen puoli,</V>
<V>pahemman pahempi puoli:</V>
<V>mato maljassa venyvi,</V>
<V>toukka tuopin pohjukassa."</V>
<V>Vielä neuvoi poikoansa,</V>
<V>varsin lastansa vakusti</V>
<V>perimäisen pellon päästä,</V>
<V>veräjältä viimeiseltä:</V>
<V>"Jos sa jou'ut juominkihin,</V>
<V>tapahut mihin tahansa,</V>
<V>istu puolella sijoa,</V>
<V>astu puoliaskelella,</V>
<V>anna toisen toinen puoli,</V>
<V>pahemman pahempi puoli,</V>
<V>niin sinusta mies tulevi,</V>
<V>uros selvä selkiävi,</V>
<V>läpi käymähän keräjät,</V>
<V>jutut julki polkemahan</V>
<V>urohoisessa väessä,</V>
<V>miehisessä joukkiossa."</V>
<V>Siitä läksi Lemminkäinen</V>
<V>istuen oron re'essä;</V>
<V>iski virkkua vitsalla,</V>
<V>heitti helmiruoskasella.</V>
<V>Läksi virkku vieremähän,</V>
<V>hevonen helettämähän.</V>
<V>Ajoi aikoa vähäisen,</V>
<V>hyvän hetken hetkutteli:</V>
<V>näki tiellä teirikarjan.</V>
<V>Teiret lentohon lehahti,</V>
<V>lintukarja kapsahutti</V>
<V>eestä juoksevan hevosen.</V>
<V>Jäi hitusen höyheniä,</V>
<V>tielle teiren sulkasia.</V>
<V>Ne kokosi Lemminkäinen,</V>
<V>tapaeli taskuhunsa:</V>
<V>ei tieä, mikä tulisi,</V>
<V>tapahtuisi taipalella;</V>
<V>kaikki on tarpehen talossa,</V>
<V>hyväksi hätävarana.</V>
<V>Ajoi eellehen vähäisen,</V>
<V>kulki tietä pikkuruisen;</V>
<V>jo hepo hörösteleikse,</V>
<V>luppakorva luonteleikse.</V>
<V>Se on lieto Lemminkäinen,</V>
<V>itse kaunis Kaukomieli,</V>
<V>kuorustihe korjastansa,</V>
<V>kaarastihe katsomahan:</V>
<V>niin on, kuin sanoi emonsa,</V>
<V>oma vanhempi vakasi!</V>
<V>Aivin on joki tulinen</V>
<V>poikitse hevon e'essä.</V>
<V>Joess' on tulinen koski,</V>
<V>koskessa tulinen luoto,</V>
<V>luo'olla tulinen korko,</V>
<V>korolla tulinen kokko:</V>
<V>sillä kulkku tulta kuohui,</V>
<V>suu valeli valkeata,</V>
<V>höyhenet tulena tuiski,</V>
<V>säkeninä säihkäeli.</V>
<V>Kaukon kaukoa näkevi,</V>
<V>loitompata Lemminkäisen:</V>
<V>"Minnepä menevi Kauko,</V>
<V>kunne läksit, Lemmin poika?"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Läksin Pohjolan pitoihin,</V>
<V>salajoukon juominkihin.</V>
<V>Välty syrjähän vähäisen,</V>
<V>poikellaite tieltä poies,</V>
<V>laske eelle matkamiestä,</V>
<V>Lemminkäistä liiatenki,</V>
<V>sivutsesi siirtymähän,</V>
<V>vieretse vaeltamahan!"</V>
<V>Kokko saatteli sanoa,</V>
<V>tulikulkku kuiskahella:</V>
<V>"Lasken eelle matkamiehen,</V>
<V>Lemminkäisen liiatenki</V>
<V>- suun kautta samoamahan,</V>
<V>kautta kulkun kulkemahan:</V>
<V>siitä sulle tie menevi</V>
<V>mennä tuosta tuon hyväksi</V>
<V>noihin pitkihin pitoihin,</V>
<V>iän kaiken istumihin."</V>
<V>Mitä huoli Lemminkäinen!</V>
<V>Ei tuossa kovin hätäillyt.</V>
<V>Tapasip' on taskuhunsa,</V>
<V>löihe kukkaroisehensa,</V>
<V>otti teiren sulkasia;</V>
<V>hieroa hitustelevi</V>
<V>kahen kämmenen välissä,</V>
<V>sormen kymmenen sovussa:</V>
<V>siitä syntyi teirikarja,</V>
<V>koko parvi koppeloita.</V>
<V>Syöksi ne kokolle suuhun,</V>
<V>antoi appajan kitahan,</V>
<V>kulkkuhun kokon tulisen,</V>
<V>ikenihin iskulinnun.</V>
<V>Sillä siitä selvittihe,</V>
<V>pääsi päivän ensimäisen.</V>
<V>Iski virkkua vitsalla,</V>
<V>helähytti helmisellä.</V>
<V>Läks' oronen oikomahan,</V>
<V>hepo helkehyttämähän.</V>
<V>Ajoi matkoa palasen,</V>
<V>piirrätteli pikkuruisen;</V>
<V>jo oronen ouostuvi,</V>
<V>hevonen hörähtelevi.</V>
<V>Kohottihe korjastansa,</V>
<V>kaahistihe katsomahan:</V>
<V>niin on, kuin sanoi emonsa,</V>
<V>oma vanhempi vakitti!</V>
<V>On eessä tulinen kuoppa,</V>
<V>se on poikkipuolin tietä,</V>
<V>itähän iäti pitkä,</V>
<V>luotehesen loppumatoin,</V>
<V>täynnä kuumoa kiveä,</V>
<V>palavata paateroa.</V>
<V>Mitä huoli Lemminkäinen!</V>
<V>Ukkoa rukoelevi:</V>
<V>"Oi Ukko, ylijumala,</V>
<V>tahi taatto taivahinen!</V>
<V>Nosta lonka luotehelta,</V>
<V>toinen lännestä lähetä,</V>
<V>kolmas istuta iästä,</V>
<V>kohottele koillisesta,</V>
<V>syrjin yhtehen syseä,</V>
<V>lomatusten loukahuta!</V>
<V>Sa'a lunta sauvan varsi,</V>
<V>kiehittele keihäsvarsi</V>
<V>noille kuumille kiville,</V>
<V>palaville paateroille!"</V>
<V>Tuo Ukko, ylijumala,</V>
<V>taatto vanha taivahinen,</V>
<V>nosti longan luotehelta,</V>
<V>toisen lännestä lähetti,</V>
<V>iätti iästä pilven,</V>
<V>kohotteli koilta ilman,</V>
<V>nepä yhtehen yhytti,</V>
<V>lomakkohon loukahutti.</V>
<V>Satoi lunta sauvan varren,</V>
<V>kiehitteli keihäsvarren</V>
<V>noille kuumille kiville,</V>
<V>palaville paateroille:</V>
<V>tulipa luminen lampi,</V>
<V>hyinen järvi muo'ostihe.</V>
<V>Siitä lieto Lemminkäinen</V>
<V>lauloi tuohon jäisen sillan</V>
<V>poikitse lumisen lammin,</V>
<V>äyrähästä äyrähäsen.</V>
<V>Sillä sen rovin vaelti,</V>
<V>pääsi toisen päiväyksen.</V>
<V>Laski virkkua vitsalla,</V>
<V>helähytti helmisvyöllä.</V>
<V>Sai virkku vilettämähän,</V>
<V>hepo hötkelyttämähän.</V>
<V>Virkku juoksi virstan, toisen,</V>
<V>maan paras palan pakeni;</V>
<V>siitä seisahtui äkisti,</V>
<V>ei pakene paikaltansa.</V>
<V>Itse lieto Lemminkäinen</V>
<V>kavahtihe katsomahan:</V>
<V>on susi veräjän suulla,</V>
<V>karhu vastassa kujalla,</V>
<V>suulla Pohjolan veräjän,</V>
<V>päässä pitkien kujien.</V>
<V>Silloin lieto Lemminkäinen,</V>
<V>itse kaunis Kaukomieli,</V>
<V>tavoitteli taskuhunsa,</V>
<V>kulki kukkaroisehensa;</V>
<V>otti uuhen villasia,</V>
<V>hieroa utustelevi</V>
<V>kahen kämmenen kesessä,</V>
<V>sormen kymmenen sovussa.</V>
<V>Puhui kerran kämmenelle:</V>
<V>uuhet juoksuhun uhahti,</V>
<V>koko lauma lampahia,</V>
<V>karitsoita aika karja.</V>
<V>Suet sinne ryömäisihe,</V>
<V>karhut kanssa kaimasihe.</V>
<V>Itse lieto Lemminkäinen</V>
<V>ajoi eelle matkoansa.</V>
<V>Kulki tietä pikkaraisen,</V>
<V>tuli Pohjolan pihalle.</V>
<V>Aita oli rautainen rakettu,</V>
<V>teräksinen tarha tehty,</V>
<V>sata syltä maaemähän,</V>
<V>tuhat syltä taivosehen,</V>
<V>keihä'illä seivästetty,</V>
<V>maan maoilla aiastettu,</V>
<V>käärmehillä kiinnitetty,</V>
<V>sisiliskoilla si'elty:</V>
<V>heitty hännät häilymähän,</V>
<V>pääkurikat kuilumahan,</V>
<V>päät vankat vapajamahan,</V>
<V>päät ulos, sisähän hännät.</V>
<V>Se on lieto Lemminkäinen</V>
<V>jo tuossa ajattelevi:</V>
<V>"Niin on, kuin sanoi emoni,</V>
<V>kantajani kaikeroitti:</V>
<V>on tuossa mokoma aita</V>
<V>pantu maasta taivosehen!</V>
<V>Alahatse kyy matavi,</V>
<V>alemmaksi aita pantu,</V>
<V>ylähätse lintu lenti,</V>
<V>ylemmäksi aita pantu."</V>
<V>Tok' ei tuossa Lemminkäinen</V>
<V>huolinut kovin hätäillä.</V>
<V>Veti veitsen huotrastansa,</V>
<V>tupestansa tuiman rauan,</V>
<V>sillä aitoa sivalti,</V>
<V>katkoi aiakset kaheksi;</V>
<V>aian rautaisen avasi,</V>
<V>käänti tarhan käärmehisen</V>
<V>viieltä vitsasväliltä,</V>
<V>seitsemältä seipähältä.</V>
<V>Itse eellehen ajavi</V>
<V>portin Pohjolan etehen.</V>
<V>Käärme tiellä käänteleikse</V>
<V>eessä portin poikkipuolin,</V>
<V>pitelämpi pirtin hirttä,</V>
<V>paksumpi patsasta portin.</V>
<V>Sata silmeä maolla,</V>
<V>tuhat kieltä käärmehellä,</V>
<V>silmät seulan suuruhiset,</V>
<V>kielet pitkät keihovartta,</V>
<V>hampahat haravan varren,</V>
<V>selkä seitsemän venettä.</V>
<V>Siinä lieto Lemminkäinen</V>
<V>ei tohi käsiksi käyä</V>
<V>satasilmälle maolle,</V>
<V>tuhatkieli-käärmehelle.</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Mato musta, maanalainen,</V>
<V>toukka Tuonen-karvallinen,</V>
<V>kulkija kulon-alainen,</V>
<V>lehen lemmon juurehinen,</V>
<V>läpi mättähän menijä,</V>
<V>puun juuren pujottelija!</V>
<V>Kuka sun kulosta nosti,</V>
<V>heinän juuresta herätti</V>
<V>maan päälle matelemahan,</V>
<V>tielle teukkalehtamahan?</V>
<V>Kuka nosti nokkoasi,</V>
<V>kuka käski, ken kehoitti</V>
<V>päätä pystössä piteä,</V>
<V>kaulan vartta kankeata?</V>
<V>Isosiko vai emosi</V>
<V>vaiko vanhin veljiäsi</V>
<V>vai nuorin sisariasi</V>
<V>vaiko muu sukusi suuri?</V>
<V>"Sule nyt suusi, peitä pääsi,</V>
<V>kätke kielesi käpeä,</V>
<V>sykerräite sykkyrähän,</V>
<V>käperräite käppyrähän,</V>
<V>anna tietä, puolen tietä,</V>
<V>sivu mennä matkamiehen!</V>
<V>Tahi siirry tieltä poies,</V>
<V>kule, kurja, kursikkohon,</V>
<V>kaaloa kanervikkohon,</V>
<V>sala'aite sammalehen,</V>
<V>veäite villakuontalona,</V>
<V>haavan halkona kuleksi, tunge pääsi turpehesen,</V>
<V>mätä mättähän sisähän</V>
<V>- turpehessa sun tupasi,</V>
<V>alla mättähän majasi - :</V>
<V>jospa tuolta pääsi nostat,</V>
<V>Ukko pääsi särkenevi</V>
<V>neuloilla teräsnenillä,</V>
<V>rakehilla rautaisilla."</V>
<V>Senpä lausui Lemminkäinen.</V>
<V>Ei sitä mato totellut;</V>
<V>ain' yhä kähäelevi,</V>
<V>ylös kielin kiehahtavi,</V>
<V>suin ylös suhahtelevi</V>
<V>pään varalle Lemminkäisen.</V>
<V>Siitä lieto Lemminkäinen</V>
<V>muisti vanhoja sanoja,</V>
<V>ennen eukon neuvomia,</V>
<V>äitinsä opettamia.</V>
<V>Sanoi lieto Lemminkäinen,</V>
<V>virkki kaunis Kaukomieli:</V>
<V>"Kun et tuostana totelle</V>
<V>etkä vääjänne vähällä,</V>
<V>vielä turvut tuskihisi,</V>
<V>paisut pakkopäivihisi,</V>
<V>halkeat, paha, kaheksi,</V>
<V>konna, kolmeksi muruksi,</V>
<V>kun ma etsinen emosi,</V>
<V>haen valtavanhempasi.</V>
<V>Tieän, sykkä, synnyntäsi,</V>
<V>maan kamala, kasvantasi:</V>
<V>Syöjätär sinun emosi,</V>
<V>Vetehinen vanhempasi.</V>
<V>"Sylki Syöjätär vesille,</V>
<V>laski kuolan lainehille.</V>
<V>Tuota tuuli tuuitteli,</V>
<V>ve'en henki heilutteli,</V>
<V>tuuitteli vuotta kuusi,</V>
<V>senki seitsemän keseä</V>
<V>selvällä meren selällä,</V>
<V>lapovilla lainehilla.</V>
<V>Vesi sen pitkäksi venytti,</V>
<V>päivä paistoi pehmeäksi,</V>
<V>ve'en tyrsky maalle työnti,</V>
<V>aalto rannallen ajeli.</V>
<V>"Kulki kolme luonnotarta</V>
<V>rannalla meren rapean,</V>
<V>meren pauhun partahalla.</V>
<V>Ne tuon rannalla näkivät;</V>
<V>sanoivat sanalla tuolla:</V>
<V>'Mipä tuostaki tulisi,</V>
<V>kunpa Luoja hengen loisi,</V>
<V>tuolle silmät siunoaisi?'</V>
<V>"Päätyi Luoja kuulemassa;</V>
<V>sanan virkkoi, noin nimesi:</V>
<V>'Pahasta paha tulisi,</V>
<V>konna konnan oksennosta,</V>
<V>jos ma tuolle hengen loisin,</V>
<V>silmät päähän siunoaisin.'</V>
<V>"Saipa Hiisi kuulemahan,</V>
<V>mies häjy tähyämähän.</V>
<V>Itse luojaksi rupesi;</V>
<V>antoi Hiisi hengen tuolle</V>
<V>konnan ilkeän kinalle,</V>
<V>Syöjättären sylkemälle:</V>
<V>siitä kääntyi käärmeheksi,</V>
<V>muuttui mustaksi maoksi.</V>
<V>"Mist' on tuolle henki saatu?</V>
<V>Henki Hiien hiiloksesta.</V>
<V>Mist' on syyetty syäntä?</V>
<V>Syöjättäreltä syäntä.</V>
<V>Mist' on aivot ankeloisen?</V>
<V>Virran vankan vaaluvista.</V>
<V>Mistä tunto turmiolla?</V>
<V>Kuohusta tulisen kosken.</V>
<V>Mist' on pää pahalle pantu?</V>
<V>Pää pahan pavun jyvästä.</V>
<V>"Mist' on siihen silmät luotu?</V>
<V>Lemmon liinan siemenistä.</V>
<V>Mist' on korvat konnan päässä?</V>
<V>Lemmon koivun lehtosista.</V>
<V>Mist' on suuta suunnitettu?</V>
<V>Suu solesta Syöjättären.</V>
<V>Mist' on kieli kehnon suussa?</V>
<V>Keitolaisen keihä'ästä.</V>
<V>Mist' on hampahat häjyllä?</V>
<V>Okahista Tuonen ohran.</V>
<V>Mist' on ilkeän ikenet?</V>
<V>Ikenistä Kalman immen.</V>
<V>"Mist' on selkä seisotettu?</V>
<V>Hiien hiiliseipähästä.</V>
<V>Mistä häntä häälättynä?</V>
<V>Pahalaisen palmikosta.</V>
<V>Mistä suolet solmittuna?</V>
<V>Suolet surman vyöllisestä.</V>
<V>"Siin' oli sinun sukusi,</V>
<V>siinä kuulu kunniasi!</V>
<V>"Mato musta, maanalainen,</V>
<V>toukka Tuonen-karvallinen,</V>
<V>maan karva, kanervan karva,</V>
<V>kaiken ilmankaaren karva!</V>
<V>Lähe nyt tieltä matkamiehen,</V>
<V>eestä kulkijan urohon!</V>
<V>Anna mennä matkamiehen,</V>
<V>Lemminkäisen leyhytellä</V>
<V>noihin Pohjolan pitoihin,</V>
<V>hyvän synnyn syöminkihin!"</V>
<V>Jo mato kuvattelihe,</V>
<V>satasilmä siirtelihe,</V>
<V>kääntelihe käärme paksu,</V>
<V>muuttelihe tien mukahan;</V>
<V>antoi mennä matkamiehen,</V>
<V>Lemminkäisen leyhytellä</V>
<V>noihin Pohjolan pitoihin,</V>
<V>salajoukon juominkihin.</V>
</TEXT>
</ITEM>
<ITEM nro="kalevala27" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>27</ID>
<TMP>1849</TMP>
</META>
<TEXT>
<CPT>Seitsemäskolmatta runo</CPT>
<V>Jo nyt Kaukoni kuletin,</V>
<V>saatoin Ahti Saarelaisen</V>
<V>monen surman suun ohitse,</V>
<V>Kalman kielen kantimetse</V>
<V>noille Pohjolan pihoille,</V>
<V>salakansan kartanoille.</V>
<V>Nyt onpi saneltavana,</V>
<V>kielin kertoeltavana,</V>
<V>miten lieto Lemminkäinen,</V>
<V>tuo on kaunis Kaukomieli,</V>
<V>tuli Pohjolan tupihin,</V>
<V>Sariolan salvoksihin,</V>
<V>ilman kutsutta pitoihin,</V>
<V>airuhitta juominkihin.</V>
<V>Tuop' on lieto Lemminkäinen,</V>
<V>poika, veitikkä verevä,</V>
<V>heti kun tuli tupahan,</V>
<V>astui keskilattialle:</V>
<V>silta liekkui lehmuksinen,</V>
<V>tupa kuusinen kumahti.</V>
<V>Sanoi lieto Lemminkäinen,</V>
<V>itse virkki, noin nimesi:</V>
<V>"Terve tänne tultuani,</V>
<V>terve tervehyttäjälle!</V>
<V>Kuules, Pohjolan isäntä!</V>
<V>Oisiko talossa tässä</V>
<V>ohria orosen purra,</V>
<V>olutta urohon juoa?"</V>
<V>Itse Pohjolan isäntä</V>
<V>istui pitkän pöyän päässä.</V>
<V>Tuop' on tuolta vastoavi,</V>
<V>sanan virkkoi, noin nimesi:</V>
<V>"Ollevi talossa tässä</V>
<V>tannerta orosen olla.</V>
<V>Eikä kielletä sinua,</V>
<V>jos olet siivolla tuvassa,</V>
<V>oven suussa seisomasta,</V>
<V>oven suussa, orren alla,</V>
<V>kahen kattilan välissä,</V>
<V>kolmen koukun koskevilla."</V>
<V>Siinä lieto Lemminkäinen</V>
<V>murti mustoa haventa,</V>
<V>kattilaisen-karvallista.</V>
<V>Sanan virkkoi, noin nimesi:</V>
<V>"Lempo tänne lähteköhön</V>
<V>oven suuhun seisomahan,</V>
<V>nokianne nuohomahan,</V>
<V>karstoja karistamahan!</V>
<V>Eip' ennen minun isoni</V>
<V>eikä valtavanhempani</V>
<V>seisonut sijalla sillä,</V>
<V>oven suussa, orren alla.</V>
<V>Olipa sijoa silloin:</V>
<V>tanhua orihin olla,</V>
<V>tupa pesty miesten tulla,</V>
<V>sopet luoa sormikasta,</V>
<V>vaarnat miesten vanttuhia,</V>
<V>seinät miekkoja laella.</V>
<V>Miksip' ei ole minulle</V>
<V>kuin ennen minun isolle?"</V>
<V>Siitä siirtihen ylemmä,</V>
<V>pyörähtihe pöyän päähän;</V>
<V>istuihe rahin nenähän,</V>
<V>petäjäisen penkin päähän:</V>
<V>rahi vastahan rasahti,</V>
<V>petäjäinen penkki notkui.</V>
<V>Sanoi lieto Lemminkäinen:</V>
<V>"Enpäs liene lempivieras,</V>
<V>kun ei tuotane olutta</V>
<V>tulevalle vierahalle."</V>
<V>Ilpotar, hyvä emäntä,</V>
<V>sanan virkkoi, noin nimesi:</V>
<V>"Ohoh poika Lemminkäisen!</V>
<V>Mi sinusta vierahasta!</V>
<V>Tulit pääni polkemahan,</V>
<V>aivoni alentamahan!</V>
<V>Ohrina oluet meillä,</V>
<V>makujuomat maltahina,</V>
<V>leipomatta vehnäleivät,</V>
<V>lihakeitot keittämättä.</V>
<V>Oisit yötä ennen tullut</V>
<V>taikka päiveä jälestä."</V>
<V>Siinä lieto Lemminkäinen</V>
<V>murti suuta, väänti päätä,</V>
<V>murti mustoa haventa.</V>
<V>Itse tuon sanoiksi virkki:</V>
<V>"Jop' on täällä syömät syöty,</V>
<V>häät juotu, piot pi'etty,</V>
<V>oluet osin jaeltu,</V>
<V>me'et miehin mittaeltu,</V>
<V>kannut kannettu kokohon,</V>
<V>tuopit roukkoihin rovittu!</V>
<V>"Oi sie Pohjolan emäntä,</V>
<V>Pimentolan pitkähammas!</V>
<V>Pi'it häät häjyn tavalla,</V>
<V>kutsut koiran kunnialla.</V>
<V>Leipoelit leivät suuret,</V>
<V>panit ohraiset oluet,</V>
<V>laitoit kutsut kuusianne,</V>
<V>anojat yheksiänne:</V>
<V>kutsuit kurjat, kutsuit köyhät,</V>
<V>kutsuit ruojat, kutsuit roistot,</V>
<V>kaikki hoikat huonemiehet,</V>
<V>kaitakauhtanat kasakat;</V>
<V>muun on kutsuit kaiken kansan</V>
<V>- minun heitit kutsumatta!</V>
<V>"Mintähen tämä minulle</V>
<V>omistani ohristani?</V>
<V>Muut ne kantoi kauhasilla,</V>
<V>muut ne tiiskinä tiputti,</V>
<V>minä määrin mätkäelin,</V>
<V>puolikkoisin putkaelin</V>
<V>omiani ohriani,</V>
<V>kylvämiäni jyviä.</V>
<V>"En nyt liene Lemminkäinen,</V>
<V>en vieras hyvän-niminen,</V>
<V>kun ei tuotane olutta,</V>
<V>pantane pata tulelle,</V>
<V>keittoa pa'an sisähän,</V>
<V>leiviskä sianlihoa,</V>
<V>syöäkseni, juoakseni</V>
<V>päähän matkan päästyäni."</V>
<V>Ilpotar, hyvä emäntä,</V>
<V>hänpä tuon sanoiksi virkki:</V>
<V>"Ohoh piika pikkarainen,</V>
<V>orjani alinomainen!</V>
<V>Pane keittoa patahan,</V>
<V>tuo olutta vierahalle!"</V>
<V>Tyttö pieni, tyhjä lapsi,</V>
<V>pahin astian pesijä,</V>
<V>lusikkojen luutustaja,</V>
<V>kapustojen kaapustaja</V>
<V>pani keittoa patahan:</V>
<V>luut lihoista, päät kaloista,</V>
<V>vanhat naatit naurihista,</V>
<V>kuoret leivistä kovista.</V>
<V>Toi siitä olutta tuopin,</V>
<V>kannun kaljoa pahinta</V>
<V>juoa lieto Lemminkäisen,</V>
<V>appoa halun-alaisen.</V>
<V>Itse tuon sanoiksi virkki:</V>
<V>"Tokko lie sinussa miestä,</V>
<V>juojoa tämän oluen,</V>
<V>tämän kannun kaatajata?"</V>
<V>Lemminkäinen, lieto poika,</V>
<V>katsoi tuosta tuoppihinsa:</V>
<V>toukka on tuopin pohjukassa,</V>
<V>käärmehiä keskimailla;</V>
<V>äärillä maot mateli,</V>
<V>sisiliskot liuahteli.</V>
<V>Sanoi lieto Lemminkäinen,</V>
<V>kauahutti Kaukomieli:</V>
<V>"Tuopin tuojat Tuonelahan,</V>
<V>kannun kantajat Manalle</V>
<V>ennen kuun ylenemistä,</V>
<V>tämän päivän päätymistä!"</V>
<V>Siitä tuon sanoiksi virkki:</V>
<V>"Oh sinä olut katala!</V>
<V>Jo nyt jou'uit joutavihin,</V>
<V>jou'uit joutavan jälille!</V>
<V>Olut suuhun juotanehe,</V>
<V>ruhkat maahan luotanehe</V>
<V>sormella nimettömällä,</V>
<V>vasemmalla peukalolla!"</V>
<V>Tapasip' on taskuhunsa,</V>
<V>kulki kukkaroisehensa.</V>
<V>Otti ongen taskustansa,</V>
<V>väkärauan väskystänsä,</V>
<V>tuonp' on tunki tuoppihinsa,</V>
<V>alkoi onkia olutta:</V>
<V>maot puuttui onkehensa,</V>
<V>väkähänsä kyyt vihaiset.</V>
<V>Sa'an nosti sammakoita,</V>
<V>tuhat mustia matoja,</V>
<V>loi ne maahan maan hyviksi,</V>
<V>kaikki laski lattialle;</V>
<V>veti veitsensä terävän,</V>
<V>tuon on tuiman tuppirauan,</V>
<V>sillä silpoi päät maoilta,</V>
<V>katkoi kaulat käärmehiltä</V>
<V>- joi oluen onneksensa,</V>
<V>me'en mustan mieliksensä.</V>
<V>Sanan virkkoi, noin nimesi:</V>
<V>"En mä liene lempivieras,</V>
<V>kun ei tuotane olutta,</V>
<V>parempata juotavata</V>
<V>varavammalla käellä,</V>
<V>suuremmalla astialla,</V>
<V>tahi ei oinasta isetä,</V>
<V>suurta sonnia tapeta,</V>
<V>härkeä tupahan tuoa,</V>
<V>sorkkasäärtä huonehesen."</V>
<V>Itse Pohjolan isäntä</V>
<V>sanan virkkoi, noin nimesi:</V>
<V>"Mitä sie tulitki tänne,</V>
<V>ken sinua koolle kutsui?"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Korea kutsuttu vieras,</V>
<V>koreampi kutsumatoin.</V>
<V>Kuules, poika pohjolaisen,</V>
<V>itse Pohjolan isäntä!</V>
<V>Anna ostoa olutta,</V>
<V>juomoa rahan-alaista!"</V>
<V>Tuopa Pohjolan isäntä</V>
<V>tuosta suuttui ja syäntyi,</V>
<V>kovin suuttui ja vihastui.</V>
<V>Lauloi lammin lattialle</V>
<V>Lemminkäisellen etehen.</V>
<V>Sanan virkkoi, noin nimesi:</V>
<V>"Tuoss' on joki juoaksesi,</V>
<V>lampi laikutellaksesi."</V>
<V>Mitä huoli Lemminkäinen!</V>
<V>Sanan virkkoi, noin nimesi:</V>
<V>"En ole vaimojen vasikka</V>
<V>enkä härkä hännällinen</V>
<V>juomahan jokivesiä,</V>
<V>lampivettä lakkimahan."</V>
<V>Itse loihe loitsimahan,</V>
<V>laikahtihe laulamahan.</V>
<V>Lauloi sonnin lattialle,</V>
<V>härän suuren, kultasarven:</V>
<V>sepä lammin laikkaeli,</V>
<V>joi jokosen onneksensa.</V>
<V>Pohjolainen, pitkä poika,</V>
<V>suen suustansa sukesi;</V>
<V>senpä lauloi lattialle</V>
<V>surmaksi lihavan sonnin.</V>
<V>Lemminkäinen, lieto poika,</V>
<V>lauloi valkean jäniksen</V>
<V>lattialle hyppimähän</V>
<V>sen sutosen suun e'essä.</V>
<V>Pohjolainen, pitkä poika,</V>
<V>lauloi koiran koukkuleuan</V>
<V>tuon jäniksen tappamahan,</V>
<V>kierosilmän kiskomahan.</V>
<V>Lemminkäinen, lieto poika,</V>
<V>lauloi orrellen oravan,</V>
<V>orsilla kapahumahan,</V>
<V>koiran tuota haukkumahan.</V>
<V>Pohjolainen, pitkä poika,</V>
<V>lauloi nää'än kultarinnan:</V>
<V>näätä näppäsi oravan</V>
<V>orren päässä istumasta.</V>
<V>Lemminkäinen, lieto poika,</V>
<V>lauloi ruskean reposen:</V>
<V>se söi nää'än kultarinnan,</V>
<V>karvan kaunihin kaotti.</V>
<V>Pohjolainen, pitkä poika,</V>
<V>kanan suustansa sukesi</V>
<V>sillalla sipoamahan</V>
<V>tuon reposen suun e'essä.</V>
<V>Lemminkäinen, lieto poika,</V>
<V>haukan suustansa sukesi,</V>
<V>kieleltä käpeäkynnen:</V>
<V>sepä kiskalti kanasen.</V>
<V>Sanoi Pohjolan isäntä,</V>
<V>itse lausui, noin nimesi:</V>
<V>"Ei tässä piot paranne,</V>
<V>kun ei vierahat vähenne;</V>
<V>talo työlle, vieras tielle</V>
<V>hyvistäki juomingista!</V>
<V>Lähe tästä, hiien heitto,</V>
<V>luota kaiken ihmiskansan!</V>
<V>Kotihisi, konna, koita,</V>
<V>paha, maahasi pakene!"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Ei miestä manaten saa'a,</V>
<V>ei miestä pahempatana</V>
<V>sijaltansa siirtymähän,</V>
<V>paikalta pakenemahan."</V>
<V>Silloin Pohjolan isäntä</V>
<V>miekan seinältä sivalti,</V>
<V>tempasi tuliteränsä.</V>
<V>Sanan virkkoi, noin nimesi:</V>
<V>"Oi sie Ahti Saarelainen</V>
<V>tahi kaunis Kaukomieli!</V>
<V>Mitelkämme miekkojamme,</V>
<V>katselkamme kalpojamme,</V>
<V>minunko parempi miekka</V>
<V>vainko Ahti Saarelaisen!"</V>
<V>Sanoi lieto Lemminkäinen:</V>
<V>"Mitä minun on miekastani,</V>
<V>kun on luissa lohkiellut,</V>
<V>pääkasuissa katkiellut!</V>
<V>Vaan kuitenki kaikitenki,</V>
<V>kun ei nuo piot paranne,</V>
<V>mitelkämme, katselkamme,</V>
<V>kumman miekka mieluhumpi!</V>
<V>Eip' ennen minun isoni</V>
<V>miekkamittoja varannut:</V>
<V>pojastako polvi muuttui,</V>
<V>lapsesta laji väheni!"</V>
<V>Otti miekan, riisui rauan,</V>
<V>tempasi tuliteräisen</V>
<V>huotrasta huveksisesta,</V>
<V>vyöstä vennon-selkäisestä.</V>
<V>Mittelivät, katselivat</V>
<V>noien miekkojen pituutta:</V>
<V>olipa pikkuista pitempi</V>
<V>miekka Pohjolan isännän,</V>
<V>yhtä kynnen mustukaista,</V>
<V>puolta sormuen niveltä.</V>
<V>Sanoi Ahti Saarelainen,</V>
<V>virkkoi kaunis Kaukomieli:</V>
<V>"Sinunpa pitempi miekka:</V>
<V>sinun eellä iskeminen."</V>
<V>Siitä Pohjolan isäntä</V>
<V>sivalteli, sieppaeli,</V>
<V>tavoitteli, ei tavannut,</V>
<V>Lemminkäistä päälakehen.</V>
<V>Kerran ortehen osasi,</V>
<V>kamanahan kapsahutti:</V>
<V>orsi poikki otskahutti,</V>
<V>kamana kaheksi lenti.</V>
<V>Sanoi Ahti Saarelainen,</V>
<V>virkkoi kaunis Kaukomieli:</V>
<V>"Min teki pahoa orret,</V>
<V>kamana tihua työtä,</V>
<V>jotta orsia osoitat,</V>
<V>kamanata kapsuttelet?</V>
<V>"Kuule, poika pohjolaisen,</V>
<V>itse Pohjolan isäntä!</V>
<V>Tukela tora tuvassa,</V>
<V>seikat akkojen seassa:</V>
<V>tuvan uuen turmelemme,</V>
<V>lattiat verin panemme.</V>
<V>Käykämme ulos pihalle,</V>
<V>ulos pellolle torahan,</V>
<V>tanterelle tappelohon!</V>
<V>Pihalla veret paremmat,</V>
<V>kaunihimmat kartanolla,</V>
<V>luontevaisemmat lumella."</V>
<V>Mentihin ulos pihalle.</V>
<V>Tavattihin lehmän talja,</V>
<V>levitettihin pihalle</V>
<V>senp' on päällä seistäksensä.</V>
<V>Sanoi Ahti Saarelainen:</V>
<V>"Kuulesta, sa Pohjan poika!</V>
<V>Sinunpa pitempi miekka,</V>
<V>sinun kalpa kauheampi</V>
<V>- ehkä tuon on tarvinnetki,</V>
<V>ennenkuin ero tulevi</V>
<V>tahi kaula katkeavi - :</V>
<V>iske päältä, Pohjan poika!"</V>
<V>Iski päältä Pohjan poika.</V>
<V>Iski kerran, iski toisen,</V>
<V>kohta kolmasti rapasi;</V>
<V>eipä oike'in osoita,</V>
<V>lipaise lihoakana,</V>
<V>ota ei orvaskettuana.</V>
<V>Sanoi Ahti Saarelainen,</V>
<V>virkkoi kaunis Kaukomieli:</V>
<V>"Annapas minäki koitan,</V>
<V>jo se on vuoroni minunki!"</V>
<V>Tuopa Pohjolan isäntä</V>
<V>ei tuosta totella ollut:</V>
<V>yhä iski, ei epäillyt,</V>
<V>tarkoitteli, ei tavannut.</V>
<V>Tulta tuiski tuima rauta,</V>
<V>terä varsin valkeata</V>
<V>käessä lieto Lemminkäisen;</V>
<V>läksi loiste loitommaksi,</V>
<V>vasten kauloa valahti</V>
<V>tuon on pojan pohjolaisen.</V>
<V>Sanoi kaunis Kaukomieli:</V>
<V>"Ohoh Pohjolan isäntä!</V>
<V>Niinp' on kaulasi, katalan,</V>
<V>kuni koite ruskeana!"</V>
<V>Tuopa poika pohjolaisen,</V>
<V>itse Pohjolan isäntä,</V>
<V>sinne siirti silmiänsä</V>
<V>pä'in kauloa omoa.</V>
<V>Tuop' on lieto Lemminkäinen</V>
<V>siinä lyöä silpahutti,</V>
<V>iski miestä miekallansa,</V>
<V>kavahutti kalvallansa.</V>
<V>Löip' on kerran luimahutti:</V>
<V>laski pään on päältä olka,</V>
<V>kallon kaulalta sivalti;</V>
<V>vei kuin naatin naurihista</V>
<V>tahikka tähkän olesta,</V>
<V>evän kaikesta kalasta.</V>
<V>Päähyt pyörähti pihalle,</V>
<V>miehen kallo kartanolle,</V>
<V>kuni nuolen noutaessa</V>
<V>puusta koppelo putosi.</V>
<V>Sata oli seivästä mäellä,</V>
<V>tuhat pystössä pihalla,</V>
<V>saoin päitä seipähissä.</V>
<V>Yks' on seiväs ilman päättä:</V>
<V>tuop' on lieto Lemminkäinen</V>
<V>otti pään pojan pätöisen,</V>
<V>kantoi kallon kartanolta</V>
<V>senki seipähän nenähän.</V>
<V>Siitä Ahti Saarelainen,</V>
<V>tuo on kaunis Kaukomieli,</V>
<V>tupahan palattuansa</V>
<V>sanan virkkoi, noin nimesi:</V>
<V>"Tuo vettä, vihainen piika,</V>
<V>käsiäni pestäkseni</V>
<V>veristä pahan isännän,</V>
<V>häjyn miehen hurmehista!"</V>
<V>Pohjan akka syännyksenti,</V>
<V>syännyksenti, suutuksenti.</V>
<V>Lauloi miestä miekallista,</V>
<V>asehellista urosta,</V>
<V>saa miestä miekallista,</V>
<V>tuhat kalvan kantajata</V>
<V>pään varalle Lemminkäisen,</V>
<V>Kaukomielen kaulan päälle.</V>
<V>Jo aika tosin tulevi,</V>
<V>päivä liitolle lipuvi,</V>
<V>toki käypi tuskemmaksi,</V>
<V>läylemmäksi lankeavi</V>
<V>asuskella Ahti poian,</V>
<V>Lemminkäisen leyhytellä</V>
<V>noissa Pohjolan pioissa,</V>
<V>salajoukon juomingissa.</V>
</TEXT>
</ITEM>
<ITEM nro="kalevala28" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>28</ID>
<TMP>1849</TMP>
</META>
<TEXT>
<CPT>Kahdeksaskolmatta runo</CPT>
<V>Jo nyt Ahti Saarelainen,</V>
<V>itse lieto Lemminkäinen,</V>
<V>pistäiksen on piilemähän,</V>
<V>painaikse pakenemahan</V>
<V>pimeästä Pohjolasta,</V>
<V>sangasta Saran talosta.</V>
<V>Läksi tuiskuna tuvasta,</V>
<V>savuna pihalle saapi</V>
<V>pakohon pahoja töitä,</V>
<V>pillojansa piilemähän.</V>
<V>Niin pihalle tultuansa</V>
<V>katseleikse, käänteleikse,</V>
<V>etsi entistä oritta.</V>
<V>Näe ei entistä oroa:</V>
<V>näki paaen pellon päässä,</V>
<V>pajupehkon pientarella.</V>
<V>Mikäs neuvoksi tulevi,</V>
<V>mikä neuvon antajaksi,</V>
<V>ettei pää pahoin menisi,</V>
<V>tukka turhi'in tulisi,</V>
<V>hivus hieno lankeaisi</V>
<V>näillä Pohjolan pihoilla?</V>
<V>Jo kumu kylästä kuului,</V>
<V>tomu toisista taloista,</V>
<V>välkytys kylän väliltä,</V>
<V>silmän isku ikkunoilta.</V>
<V>Tuossa lieto Lemminkäisen,</V>
<V>tuon on Ahti Saarelaisen,</V>
<V>täytyi toisiksi ruveta,</V>
<V>piti muiksi muutellaita.</V>
<V>Kokkona ylös kohosi,</V>
<V>tahtoi nousta taivahalle:</V>
<V>päivä poltti poskipäitä,</V>
<V>kuuhut kulmia valaisi.</V>
<V>Siinä lieto Lemminkäinen</V>
<V>Ukkoa rukoelevi:</V>
<V>"Oi Ukko, hyvä Jumala,</V>
<V>mies on tarkka taivahinen,</V>
<V>jymypilvien pitäjä,</V>
<V>hattarojen hallitsija!</V>
<V>Laaipa utuinen ilma,</V>
<V>luopa pilvi pikkarainen,</V>
<V>jonka suojassa menisin,</V>
<V>kotihini koitteleisin</V>
<V>luoksi ehtoisen emoni,</V>
<V>tykö valtavanhempani!"</V>
<V>Lenteä lekuttelevi,</V>
<V>katsoi kerran jälkehensä:</V>
<V>keksi harmoan havukan</V>
<V>- sen silmät paloi tulena</V>
<V>kuni pojan pohjolaisen,</V>
<V>Pohjan entisen isännän.</V>
<V>Sanoi harmoa havukka:</V>
<V>"Ohoh Ahti veikkoseni!</V>
<V>Muistatko muinaista sotoa,</V>
<V>tasapäätä tappeloa?"</V>
<V>Sanoi Ahti Saarelainen,</V>
<V>virkkoi kaunis Kaukomieli:</V>
<V>"Havukkani, lintuseni!</V>
<V>Käännäite kohin kotia!</V>
<V>Sano tuonne tultuasi</V>
<V>pimeähän Pohjolahan:</V>
<V>'Kova on kokko kourin saa'a,</V>
<V>kynälintu kynsin syöä.'"</V>
<V>Jo kohta kotihin joutui</V>
<V>luoksi ehtoisen emonsa</V>
<V>suulla surkeannäöllä,</V>
<V>syämellä synkeällä.</V>
<V>Emo vastahan tulevi</V>
<V>kulkiessansa kujoa,</V>
<V>aitoviertä astuessa.</V>
<V>Ennätti emo kysyä:</V>
<V>"Poikueni, nuorempani,</V>
<V>lapseni, vakavampani!</V>
<V>Mit' olet pahoilla mielin</V>
<V>Pohjolasta tullessasi?</V>
<V>Onko sarkoin vaarrettuna</V>
<V>noissa Pohjolan pioissa?</V>
<V>Jos on sarkoin vaarrettuna,</V>
<V>saat sinä paremman sarkan,</V>
<V>taattosi soasta saaman,</V>
<V>tavoittaman tappelosta."</V>
<V>Sanoi lieto Lemminkäinen:</V>
<V>"Oi emoni, kantajani!</V>
<V>Ken mun sarkoin vaarteleisi!</V>
<V>Itse vaartaisin isännät,</V>
<V>vaartaisin sata urosta,</V>
<V>tuhat miestä tunnustaisin."</V>
<V>Sanoi äiti Lemminkäisen:</V>
<V>"Mit' olet pahoilla mielin?</V>
<V>Oletko voitettu orihin,</V>
<V>herjattu hevosen varsoin?</V>
<V>Jos olet voitettu orihin,</V>
<V>ostaos ori parempi</V>
<V>ison saamilla eloilla,</V>
<V>vanhemman varustamilla!"</V>
<V>Sanoi lieto Lemminkäinen:</V>
<V>"Oi emoni, kantajani!</V>
<V>Ken mun herjaisi hevosin</V>
<V>eli varsoin voitteleisi!</V>
<V>Itse herjaisin isännät,</V>
<V>voittaisin oron ajajat,</V>
<V>miehet vankat varsoinensa,</V>
<V>urohot orihinensa."</V>
<V>Sanoi äiti Lemminkäisen:</V>
<V>"Mit' olet pahoilla mielin,</V>
<V>kuta synke'in syämin</V>
<V>Pohjolasta tultuasi?</V>
<V>Oletko naisin naurettuna</V>
<V>eli piioin pilkattuna?</V>
<V>Jos olet naisin naurettuna</V>
<V>eli piioin pilkattuna,</V>
<V>toiset toiste pilkatahan,</V>
<V>naiset vasta nauretahan."</V>
<V>Sanoi lieto Lemminkäinen:</V>
<V>"Oi emoni, kantajani!</V>
<V>Ken mun naisin naurattaisi</V>
<V>eli piioin pilkkoaisi!</V>
<V>Itse nauraisin isännät,</V>
<V>kaikki piiat pilkkoaisin,</V>
<V>nauraisin sataki naista,</V>
<V>tuhat muuta morsianta."</V>
<V>Sanoi äiti Lemminkäisen:</V>
<V>"Mi sinulla, poikueni?</V>
<V>On sulle satunen saanut</V>
<V>Pohjolassa käyessäsi,</V>
<V>vainko liioin syötyäsi,</V>
<V>syötyäsi, juotuasi</V>
<V>olet öisillä sijoilla</V>
<V>nähnyt outoja unia?"</V>
<V>Silloin lieto Lemminkäinen</V>
<V>sai tuossa sanoneheksi:</V>
<V>"Akat noita arvelkohot</V>
<V>öisiä unennäköjä!</V>
<V>Muistan yölliset uneni,</V>
<V>sen paremmin päivälliset.</V>
<V>Oi emoni, vanha vaimo!</V>
<V>Sääli säkkihin evästä,</V>
<V>pane jauhot palttinahan,</V>
<V>suolat riepuhun sovita!</V>
<V>Pois tuli pojalle lähtö,</V>
<V>matka maasta ottaminen,</V>
<V>tästä kullasta ko'ista,</V>
<V>kaunihista kartanosta:</V>
<V>miehet miekkoja hiovat,</V>
<V>kärestävät keihä'itä."</V>
<V>Emo ennätti kysyä,</V>
<V>vaivan nähnyt vaaitella:</V>
<V>"Miksi miekkoja hiovat,</V>
<V>kärestävät keihä'itä?"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Siksi miekkoja hiovat,</V>
<V>kärestävät keihä'itä:</V>
<V>mun poloisen pään varalle,</V>
<V>vasten kauloa katalan.</V>
<V>Tuli työ, tapahtui seikka</V>
<V>noilla Pohjolan pihoilla:</V>
<V>tapoin pojan pohjolaisen,</V>
<V>itsen Pohjolan isännän.</V>
<V>Nousi Pohjola sotahan,</V>
<V>takaturma tappelohon</V>
<V>vasten vaivaista minua,</V>
<V>yksinäisen ympärille."</V>
<V>Emo tuon sanoiksi virkki,</V>
<V>lausui vanhin lapsellensa:</V>
<V>"Jo sanoin minä sinulle,</V>
<V>jo vainen varoittelinki,</V>
<V>yhä kielteä käkesin</V>
<V>lähtemästä Pohjolahan.</V>
<V>Mahoit olla oikeassa,</V>
<V>eleä emon tuvilla,</V>
<V>oman vanhemman varassa,</V>
<V>kantajasi kartanossa,</V>
<V>ei oisi sotoa saanut,</V>
<V>tapahtunut tappeloa.</V>
<V>"Kunne nyt, poikani poloinen,</V>
<V>kunne, kannettu katala,</V>
<V>lähet pillan piilentähän,</V>
<V>työn pahan pakenentahan,</V>
<V>ettei pää pahoin menisi,</V>
<V>kaula kaunis katkeaisi,</V>
<V>tukka turhi'in tulisi,</V>
<V>hivus hieno lankeaisi?"</V>
<V>Sanoi lieto Lemminkäinen:</V>
<V>"En tieä sitä sijoa,</V>
<V>kunne painuisin pakohon</V>
<V>pillojani piilemähän.</V>
<V>Oi emoni, kantajani!</V>
<V>Kunne käsket piilemähän?"</V>
<V>Sanoi äiti Lemminkäisen,</V>
<V>itse lausui, noin nimesi:</V>
<V>"En mä tieä, kunne käsken,</V>
<V>kunne käsken ja kehoitan.</V>
<V>Menet männyksi mäelle,</V>
<V>katajaksi kankahalle,</V>
<V>tuho sielläki tulevi,</V>
<V>kova onni kohtoavi:</V>
<V>use'in mäkinen mänty</V>
<V>pärepuiksi leikatahan,</V>
<V>usei'in kataja kangas</V>
<V>seipähiksi karsitahan.</V>
<V>"Nouset koivuksi norolle</V>
<V>tahikka lehtohon lepäksi,</V>
<V>tuho sielläki tulisi,</V>
<V>kova onni kohti saisi:</V>
<V>use'in noroinen koivu</V>
<V>pinopuiksi pilkotahan,</V>
<V>use'in lepikkölehto</V>
<V>hakatahan halmeheksi.</V>
<V>"Menet marjaksi mäelle,</V>
<V>puolukaksi kankahalle,</V>
<V>näille maille mansikoiksi,</V>
<V>mustikoiksi muille maille,</V>
<V>tuho sielläki tulisi,</V>
<V>kova onni kohtoaisi:</V>
<V>noppisivat nuoret neiet,</V>
<V>tinarinnat riipisivät.</V>
<V>"Mene hauiksi merehen,</V>
<V>siiaksi silajokehen,</V>
<V>tuho sielläki tulisi,</V>
<V>kova loppu loukahtaisi:</V>
<V>mies nuori, noentolainen,</V>
<V>veisi verkkonsa vesille,</V>
<V>nuoret nuotalla vetäisi,</V>
<V>vanhat saisi verkollansa.</V>
<V>"Menet metsähän sueksi,</V>
<V>korpimaille kontioksi,</V>
<V>tuho sielläki tulisi,</V>
<V>kova onni kohtoaisi:</V>
<V>mies nuori, noen näköinen,</V>
<V>kärestäisi keihä'änsä</V>
<V>surmataksensa sutoset,</V>
<V>metsän karhut kaataksensa."</V>
<V>Silloin lieto Lemminkäinen</V>
<V>sanan virkkoi, noin nimesi:</V>
<V>"Itse tieän ilke'immät,</V>
<V>paikat arvoan pahimmat,</V>
<V>kussa surma suin pitäisi,</V>
<V>kova loppu loukahtaisi.</V>
<V>Oi emo, elättäjäni,</V>
<V>maammo, maion-antajani!</V>
<V>Kunne käsket piilemähän,</V>
<V>kunne käsket ja kehoitat?</V>
<V>Aivan on surma suun e'essä,</V>
<V>paha päivä parran päällä,</V>
<V>yksi päivä miehen päätä,</V>
<V>tuskin täytehen sitänä."</V>
<V>Silloin äiti Lemminkäisen</V>
<V>itse virkki, noin nimesi:</V>
<V>"Sanon ma hyvänki paikan,</V>
<V>ani armahan nimitän,</V>
<V>missä piillä pillomuksen,</V>
<V>paeta pahan-alaisen:</V>
<V>muistan maata pikkuruisen,</V>
<V>tieän paikkoa palasen,</V>
<V>syömätöintä, lyömätöintä,</V>
<V>miekan miehen käymätöintä.</V>
<V>Sie vanno valat ikuiset,</V>
<V>valehettomat, vakaiset,</V>
<V>kuunna, kymmennä kesänä</V>
<V>et sotia käyäksesi</V>
<V>hopeankana halulla</V>
<V>tahi kullan tarpehella!"</V>
<V>Sanoi lieto Lemminkäinen:</V>
<V>"Vannon mie valat vakaiset,</V>
<V>en kesänä ensimäisnä,</V>
<V>tok' en vielä toisnakana</V>
<V>saa'a suurihin sotihin,</V>
<V>noihin miekan melskehisin.</V>
<V>Viel' on haavat hartioissa,</V>
<V>syvät reiät ryntähissä</V>
<V>entisistäkin iloista,</V>
<V>mennehistä melskehistä</V>
<V>suurilla sotamä'illä,</V>
<V>miesten tappotanterilla."</V>
<V>Silloin äiti Lemminkäisen</V>
<V>sanan virkkoi, noin nimesi:</V>
<V>"Otapa isosi pursi,</V>
<V>lähe tuonne piilemähän</V>
<V>ylitse meren yheksän,</V>
<V>meri-puolen kymmenettä,</V>
<V>saarehen selällisehen,</V>
<V>luotohon merellisehen!</V>
<V>Siell' ennen isosi piili,</V>
<V>sekä piili jotta säilyi</V>
<V>suurina sotakesinä,</V>
<V>vainovuosina kovina;</V>
<V>hyvä oli siellä ollaksensa,</V>
<V>armas aikaellaksensa.</V>
<V>Siellä piile vuosi, toinen,</V>
<V>käy kotihin kolmannella</V>
<V>tutuille ison tuville,</V>
<V>vanhempasi valkamoille!"</V>
</TEXT>
</ITEM>
<ITEM nro="kalevala29" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>29</ID>
<TMP>1849</TMP>
</META>
<TEXT>
<CPT>Yhdeksäskolmatta runo</CPT>
<V>Lemminkäinen, lieto poika,</V>
<V>itse kaunis Kaukomieli,</V>
<V>saapi säkkihin evästä,</V>
<V>kesävoita vakkahansa,</V>
<V>vuoeksensa voita syöä,</V>
<V>toiseksi sianlihoa.</V>
<V>Siitä läksi piilemähän,</V>
<V>sekä läksi jotta joutui.</V>
<V>Sanan virkkoi, noin nimesi:</V>
<V>"Jo lähenki, jo pakenen</V>
<V>koko kolmeksi kesäksi,</V>
<V>viitiseksi vuotoseksi.</V>
<V>Heitän maat matojen syöä,</V>
<V>lehot ilvesten levätä,</V>
<V>pellot peuran piehtaroia,</V>
<V>ahot hanhien asua.</V>
<V>"Hyvästi, hyvä emoni!</V>
<V>Kun tulevi Pohjan kansa,</V>
<V>Pimentolan pitkä joukko</V>
<V>päätäni kyselemähän,</V>
<V>sanopa samonneheksi,</V>
<V>minun täältä menneheksi</V>
<V>saman kasken kaattuani,</V>
<V>joka jo on leikattuna!"</V>
<V>Vetäisi venon vesille,</V>
<V>laski laivan lainehille</V>
<V>teräksisiltä teloilta,</V>
<V>vaskisilta valkamoilta.</V>
<V>Veti puuhun purjehia,</V>
<V>vaattehia varpapuuhun;</V>
<V>itse istuvi perähän,</V>
<V>laaittihe laskemahan</V>
<V>kokan koivuisen nojahan,</V>
<V>melan vartevan varahan.</V>
<V>Sanan virkkoi, noin nimesi,</V>
<V>itse lausui ja pakisi:</V>
<V>"Puhu, tuuli, purjehesen,</V>
<V>ahava, aja alusta!</V>
<V>Anna juosta puisen purren,</V>
<V>mennä mäntyisen venehen</V>
<V>saarelle sanattomalle,</V>
<V>niemelle nimettömälle!"</V>
<V>Tuuli tuuitti venoista,</V>
<V>meren tyrsky työnnytteli</V>
<V>selviä selän vesiä,</V>
<V>ulapoita auke'ita;</V>
<V>tuuitteli kuuta kaksi,</V>
<V>kuun on kohta kolmannenki.</V>
<V>Tuossa istui niemen neiet</V>
<V>rannalla meren sinisen;</V>
<V>katselevat, käänteleivät,</V>
<V>silmät päin sinistä merta.</V>
<V>Kenpä vuotti veljeänsä,</V>
<V>toivoi taattonsa tulevan;</V>
<V>sepä vasta varsin vuotti,</V>
<V>joka vuotti sulhoansa.</V>
<V>Kaukoa näkyvi Kauko,</V>
<V>Kaukon laiva loitompata:</V>
<V>on kuin pieni pilven lonka</V>
<V>veen ja taivahan välillä.</V>
<V>Niemen neiet arvelevat,</V>
<V>saaren impyet sanovat:</V>
<V>"Mipä tuo merellä outo,</V>
<V>kupa kumma lainehilla?</V>
<V>Kun ollet omainen laiva,</V>
<V>saaren pursi purjeniekka,</V>
<V>niin kohin kotia käänny,</V>
<V>vasten saaren valkamoita:</V>
<V>saisimme sanomat kuulla,</V>
<V>viestit mailta vierahilta,</V>
<V>rauhassako rantakansat</V>
<V>vainko vainossa elävät."</V>
<V>Tuuli purjetta punovi,</V>
<V>aalto laivoa ajeli.</V>
<V>Pian lieto Lemminkäinen</V>
<V>luotti purren luotoselle,</V>
<V>laski laivan saaren päähän,</V>
<V>saaren niemyen nenähän.</V>
<V>Sanoi tuonne saatuansa,</V>
<V>tutkaeli tultuansa:</V>
<V>"Onko saarella sijoa,</V>
<V>maata saaren manterella</V>
<V>veteä venettä maalle,</V>
<V>purtta kuivalle kumota?"</V>
<V>Saaren impyet sanovat,</V>
<V>niemen neiet vastoavat:</V>
<V>"Onpa saarella sijoa,</V>
<V>maata saaren manterella</V>
<V>veteä venettä maalle,</V>
<V>purtta kuivalle kumota:</V>
<V>tääll' on valkamat varavat,</V>
<V>rannat täynnänsä teloja,</V>
<V>jos saisit saoin venehin,</V>
<V>tulisit tuhansin pursin."</V>
<V>Siitä lieto Lemminkäinen</V>
<V>veälti venehen maalle,</V>
<V>purren puisille teloille.</V>
<V>Itse tuon sanoiksi virkki:</V>
<V>"Onko saarella tiloa,</V>
<V>maata saaren manterella</V>
<V>piillä miehen pienekkäisen,</V>
<V>paeta vähäväkisen</V>
<V>suurista sotajymyistä,</V>
<V>terän miekan melskehistä?"</V>
<V>Saaren impyet sanovat,</V>
<V>niemen neiet vastoavat:</V>
<V>"Onpa saarella tiloa,</V>
<V>maata saaren manterella</V>
<V>piillä miehen pienekkäisen,</V>
<V>paeta vähäväkisen:</V>
<V>liiat meill' on linnat täällä,</V>
<V>kalhot kartanot asua,</V>
<V>jos saisi sa'an urosta,</V>
<V>tulisi tuhannen miestä."</V>
<V>Siitä lieto Lemminkäinen</V>
<V>sanan virkki, noin nimesi:</V>
<V>"Onko saarella tiloa,</V>
<V>maata saaren manterella,</V>
<V>pieni kolkka koivikkoa</V>
<V>ja murunen muuta maata</V>
<V>minun kaski kaatakseni,</V>
<V>hyvä huuhta raatakseni?"</V>
<V>Saaren impyet sanovat,</V>
<V>niemen neiet vastoavat:</V>
<V>"Ei ole saarella tiloa,</V>
<V>maata saaren manterella</V>
<V>yhtä selkäsi sijoa,</V>
<V>maata karpion aloa</V>
<V>sinun kaski kaataksesi,</V>
<V>hyvä huuhta raataksesi:</V>
<V>saaren maat saroin jaettu,</V>
<V>pellot pirstoin mittaeltu,</V>
<V>aholoista arpa lyöty,</V>
<V>nurmista keräjät käyty."</V>
<V>Virkkoi lieto Lemminkäinen,</V>
<V>kysyi kaunis Kaukomieli:</V>
<V>"Onko saarella sijoa,</V>
<V>maata saaren manterella</V>
<V>minun laulut laulellani,</V>
<V>pitkät virret vieretellä?</V>
<V>Sanat suussani sulavat,</V>
<V>ikenilläni itävät."</V>
<V>Saaren impyet sanovat,</V>
<V>niemen neiet vastoavat:</V>
<V>"Onpa saarella sijoa,</V>
<V>maata saaren manterella</V>
<V>sinun laulut laulellasi,</V>
<V>hyvät virret vieretellä,</V>
<V>lehot leikki lyöäksesi,</V>
<V>tanner tanhuellaksesi."</V>
<V>Siitä lieto Lemminkäinen</V>
<V>jopa loihe laulamahan.</V>
<V>Lauloi pihlajat pihoille,</V>
<V>tammet keskitanhu'ille,</V>
<V>tammelle tasaiset oksat,</V>
<V>joka oksallen omenan,</V>
<V>omenalle kultapyörän,</V>
<V>kultapyörälle käkösen:</V>
<V>kun käki kukahtelevi,</V>
<V>kulta suusta kuohahtavi,</V>
<V>vaski leuoilta valuvi,</V>
<V>hopea hohahtelevi</V>
<V>kultaiselle kunnahalle,</V>
<V>hope'iselle mäelle.</V>
<V>Vielä lauloi Lemminkäinen,</V>
<V>vielä lauloi ja saneli,</V>
<V>lauloi hiekat helmilöiksi,</V>
<V>kivet kaikki kiiltäviksi,</V>
<V>puut kaikki punertaviksi,</V>
<V>kukat kullankarvaisiksi.</V>
<V>Siitä lauloi Lemminkäinen,</V>
<V>lauloi kaivon kartanolle,</V>
<V>kultakannen kaivon päälle,</V>
<V>kultakapan kannen päälle,</V>
<V>josta veikot vettä juovat,</V>
<V>siskot silmiä pesevät.</V>
<V>Lauloi lammin tanterelle,</V>
<V>lampihin siniset sorsat,</V>
<V>kulmat kulta, pää hopea,</V>
<V>kaikki varpahat vasesta.</V>
<V>Imehtivät immet saaren,</V>
<V>niemen neiet kummeksivat</V>
<V>Lemminkäisen laulantoa,</V>
<V>urohon osoantoa.</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Laulaisin hyvänki virren,</V>
<V>kaunihinki kaikuttaisin,</V>
<V>kun oisin katoksen alla,</V>
<V>päässä pitkän pintapöyän.</V>
<V>Kun ei täytyne tupoa,</V>
<V>lainattane lattiata,</V>
<V>jo puran sanat salolle,</V>
<V>kaa'an virret viiakkohon."</V>
<V>Saaren impyet sanovat,</V>
<V>niemen neiet arvelevat:</V>
<V>"On meillä tupia tulla,</V>
<V>kalhot kartanot asua,</V>
<V>vieä virtesi vilusta,</V>
<V>sanat saa'a ulkoisesta."</V>
<V>Siitä lieto Lemminkäinen</V>
<V>heti tultua tupahan</V>
<V>lauloi tuopit tuonnempata</V>
<V>päähän pitkän pintapöyän,</V>
<V>tuopit täytehen olutta,</V>
<V>kannut kaunihit simoa,</V>
<V>va'it varpelaitehille,</V>
<V>kupit kukkurakuvulle:</V>
<V>olipa olutta tuopit,</V>
<V>mettä kannut kannettuna,</V>
<V>voita pantuna varalle</V>
<V>ja siihen sianlihoa</V>
<V>syöä lieto Lemminkäisen,</V>
<V>Kaukomielen mielitellä.</V>
<V>Kovin on korea Kauko:</V>
<V>eipä syömähän rupea</V>
<V>veitsettä hopeapäättä,</V>
<V>kuraksetta kultaisetta.</V>
<V>Sai veitsen hopeapäisen,</V>
<V>lauloi kultaisen kuraksen;</V>
<V>siitä syöpi kylliksensä,</V>
<V>joi olutta onneksensa.</V>
<V>Siitä lieto Lemminkäinen</V>
<V>käveli kyliä myöten</V>
<V>saaren impien ilossa,</V>
<V>kassapäien kauneussa.</V>
<V>Kunnepäin on päätä käänti,</V>
<V>siinä suuta suihkatahan,</V>
<V>kunne kättänsä ojenti,</V>
<V>siinä kättä käpsätähän.</V>
<V>Kävi öillä öitsimässä,</V>
<V>pime'illä pilkkoisilla.</V>
<V>Ei ollut sitä kyleä,</V>
<V>kuss' ei kymmenen taloa,</V>
<V>eik' ollut sitä taloa,</V>
<V>kuss' ei kymmenen tytärtä,</V>
<V>eikäpä sitä tytärtä,</V>
<V>ei sitä emosen lasta,</V>
<V>kunk' ei vierehen venynyt,</V>
<V>käsivartta vaivutellut.</V>
<V>Tuhat tunsi morsianta,</V>
<V>sa'an leskiä lepäsi.</V>
<V>Kaht' ei ollut kymmenessä,</V>
<V>kolmea koko sa'assa</V>
<V>piikoa pitämätöintä,</V>
<V>leskeä lepäämätöintä.</V>
<V>Niinpä lieto Lemminkäinen</V>
<V>eleä nutustelevi</V>
<V>koko kolmisen keseä</V>
<V>saaren suurissa kylissä;</V>
<V>ihastutti saaren immet,</V>
<V>kaikki lesketki lepytti.</V>
<V>Jäi yksi lepyttämättä,</V>
<V>yksi vanha impi rukka.</V>
<V>Se on päässä pitkän niemen,</V>
<V>kymmenennessä kylässä.</V>
<V>Jo oli matka mielessänsä</V>
<V>lähteä omille maille.</V>
<V>Tuli vanha impi rukka,</V>
<V>itse noin sanoiksi virkki:</V>
<V>"Kauko rukka, miesi kaunis!</V>
<V>Kun et muistane minua,</V>
<V>annan täältä mennessäsi</V>
<V>juosta purtesi kivehen."</V>
<V>Ei kuullut kukotta nousta,</V>
<V>kanan lapsetta karata</V>
<V>senki impyen ilohon,</V>
<V>naisen raukan naurantahan.</V>
<V>Niin päivänä muutamana,</V>
<V>iltana moniahana</V>
<V>laati liiton noustaksensa</V>
<V>ennen kuuta, kukkoaki.</V>
<V>Nousi ennen liittoansa,</V>
<V>ennen ehtoaikoansa.</V>
<V>Läksi kohta kulkemahan,</V>
<V>kylitse vaeltamahan</V>
<V>senki impyen ilohon,</V>
<V>naisen raukan naurantahan.</V>
<V>Yöllä yksin käyessänsä,</V>
<V>kulkiessansa kylitse</V>
<V>tuonne niemen pitkän päähän,</V>
<V>kymmenentehen kylähän,</V>
<V>ei nähnyt sitä taloa,</V>
<V>kuss' ei kolmea kotoa,</V>
<V>ei nähnyt sitä kotoa,</V>
<V>kuss' ei kolmea urosta,</V>
<V>ei nähnyt sitä urosta,</V>
<V>ku ei miekkoa hionut,</V>
<V>tapparata tahkaellut</V>
<V>pään varalle Lemminkäisen.</V>
<V>Silloin lieto Lemminkäinen</V>
<V>sanan virkkoi, noin nimesi:</V>
<V>"Voi, päivyinen päivä nousi,</V>
<V>armas aurinko kohosi</V>
<V>mun, pojan poloisen, päälle,</V>
<V>päälle kaulani katalan!</V>
<V>Lempoko yhen urohon</V>
<V>sovissansa suojelevi,</V>
<V>vaipoissansa varjelevi,</V>
<V>kaavuissansa kaitselevi</V>
<V>päälle saaessa satojen,</V>
<V>tuhansien tunkiessa!"</V>
<V>Jäi neiet syliämättä,</V>
<V>sylityt haloamatta.</V>
<V>Jo vieri veneteloille</V>
<V>luoksi purtensa poloinen:</V>
<V>purs' on poltettu poroksi,</V>
<V>kypeniksi kyyetelty!</V>
<V>Jo tunsi tuhon tulevan,</V>
<V>hätäpäivän päälle saavan.</V>
<V>Alkoi veisteä venettä,</V>
<V>uutta purtta puuhaella.</V>
<V>Puita puuttui purren seppä,</V>
<V>lautoja venon tekijä.</V>
<V>Saapi puuta pikkuruisen,</V>
<V>lautoa ani vähäisen:</V>
<V>viisi värttinän murua,</V>
<V>kuusi tainnan taittumoa.</V>
<V>Siitä veistävi venosen,</V>
<V>uuen purren puuhoavi.</V>
<V>Teki tieolla venettä,</V>
<V>tietoisilla tehtahilla;</V>
<V>iski kerran: läksi laita,</V>
<V>iski toisen: syntyi toinen,</V>
<V>iski kerran kolmannenki:</V>
<V>siitä sai koko venonen.</V>
<V>Jo työnti venon vesille,</V>
<V>laski laivan lainehille.</V>
<V>Sanan virkki, noin nimesi,</V>
<V>itse lausui ja pakisi:</V>
<V>"Kupliksi, veno, vesille,</V>
<V>lumpehiksi lainehille!</V>
<V>Kokko, kolme sulkoasi,</V>
<V>kokko, kolme, kaarne, kaksi</V>
<V>varaksi vähän venehen,</V>
<V>pahan purren parraspuuksi!"</V>
<V>Astaiksen aluksehensa,</V>
<V>vierähti venon perähän,</V>
<V>alla päin, pahoilla mielin,</V>
<V>kaiken kallella kypärin,</V>
<V>kun ei saanut öitä olla</V>
<V>eikä päiviä elellä</V>
<V>saaren impien iloissa,</V>
<V>kassapäien karkeloissa.</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Pois tuli pojalle lähtö,</V>
<V>matkansa majoilta näiltä,</V>
<V>näistä impien iloista,</V>
<V>kaunokaisten karkeloista.</V>
<V>Vaan toki lähettyäni,</V>
<V>minun täältä mentyäni</V>
<V>eipä impyet iloinne,</V>
<V>kassapäät ei kalketelle</V>
<V>näillä tuhmilla tuvilla,</V>
<V>kataloilla kartanoilla."</V>
<V>Jopa itki saaren immet,</V>
<V>niemen neiet vaikeroitsi:</V>
<V>"Mitä läksit, Lemminkäinen,</V>
<V>urkenit, urosten sulho?</V>
<V>Läksitkö piikojen pyhyyttä</V>
<V>vainko vaimojen vähyyttä?"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Lähe en piikojen pyhyyttä</V>
<V>enkä vaimojen vähyyttä:</V>
<V>saisin jos sataki naista,</V>
<V>tuhat piikoa pi'ellä.</V>
<V>Sitä läksin, Lemminkäinen,</V>
<V>urkenin, urosten sulho,</V>
<V>kun tuli kova ikävä,</V>
<V>ikävä omia maita,</V>
<V>oman maani mansikoita,</V>
<V>oman vaaran vaapukoita,</V>
<V>oman niemen neitosia,</V>
<V>oman kartanon kanoja."</V>
<V>Siitä lieto Lemminkäinen</V>
<V>laski laivansa ulomma.</V>
<V>Tuli tuuli, tuon puhalti,</V>
<V>tuli aalto, tuon ajeli</V>
<V>selälle meren sinisen,</V>
<V>ulapalle aukealle.</V>
<V>Jäivät raukat rannikolle,</V>
<V>vienoiset vesikivelle,</V>
<V>saaren immet itkemähän,</V>
<V>kultaiset kujertamahan.</V>
<V>Sini itki saaren immet,</V>
<V>niemen neiet voikerrehti,</V>
<V>kuni purjepuu näkyvi,</V>
<V>rautahankki haimentavi.</V>
<V>Ei he itke purjepuuta,</V>
<V>rautahankkia haloa:</V>
<V>itki purjepuun alaista,</V>
<V>hankkinuoran haltijata.</V>
<V>Itse itki Lemminkäinen,</V>
<V>sini itki ja sureksi,</V>
<V>kuni saaren maat näkyvi,</V>
<V>saaren harjut haimentavi.</V>
<V>Ei hän itke saaren maita,</V>
<V>saaren harjuja haloa:</V>
<V>itki saaren impy'itä,</V>
<V>noita harjun hanhosia.</V>
<V>Siitä lieto Lemminkäinen</V>
<V>laskevi sinistä merta.</V>
<V>Laski päivän, laski toisen.</V>
<V>Päivälläpä kolmannella</V>
<V>nousi tuuli tuulemahan,</V>
<V>ilman ranta riehkumahan,</V>
<V>suuri tuuli luotehinen,</V>
<V>kova tuuli koillistuuli:</V>
<V>otti laian, otti toisen,</V>
<V>vikelti koko venehen.</V>
<V>Siitä lieto Lemminkäinen</V>
<V>kääntihe käsin vetehen,</V>
<V>läksi sormin soutamahan,</V>
<V>jaloilla meloamahan.</V>
<V>Uituansa yön ja päivän,</V>
<V>melke'in melattuansa</V>
<V>näki pilven pikkuruisen,</V>
<V>pilven longan luotehessa.</V>
<V>Sepä maaksi muuttelihe,</V>
<V>niemeksi panettelihe.</V>
<V>Nousi niemelle talohon.</V>
<V>Löyti emännän leipomassa,</V>
<V>tyttäret taputtamassa:</V>
<V>"Oi on ehtoinen emäntä!</V>
<V>Kunpa nälkäni näkisit,</V>
<V>asiani arvoaisit,</V>
<V>juosten aittahan menisit,</V>
<V>tuiskuna oluttupahan;</V>
<V>toisit tuoppisen olutta,</V>
<V>sirusen sianlihoa,</V>
<V>sen panisit paistumahan,</V>
<V>vuolaisisit voita päälle</V>
<V>syöä miehen uupunehen,</V>
<V>juoa uinehen urohon.</V>
<V>Jo olen uinut yöt ja päivät</V>
<V>meren aavan aaltoloita,</V>
<V>joka tuuli turvanani,</V>
<V>meren aallot armonani."</V>
<V>Tuopa ehtoinen emäntä</V>
<V>meni aittahan mäelle,</V>
<V>vuoli voita aittasesta,</V>
<V>sirusen sianlihoa;</V>
<V>sen panevi paistumahan</V>
<V>syöä miehen nälkähisen,</V>
<V>tuopi tuopilla olutta</V>
<V>juoa uinehen urohon.</V>
<V>Antoi siitä uuen purren,</V>
<V>varsin valmihin venehen,</V>
<V>mennä miehen muille maille,</V>
<V>kulkea kotiperille.</V>
<V>Siitä lieto Lemminkäinen,</V>
<V>päästyä kotiperille,</V>
<V>tunsi maat on, tunsi rannat,</V>
<V>sekä saaret jotta salmet,</V>
<V>tunsi vanhat valkamansa,</V>
<V>entiset elosijansa;</V>
<V>mäet tunsi mäntyinensä,</V>
<V>kummut kaikki kuusinensa</V>
<V>- ei tunne tuvan aloa,</V>
<V>seinän seisontasijoa:</V>
<V>jo tuossa tuvan sijalla</V>
<V>nuori tuomikko tohisi,</V>
<V>männikkö tupamäellä,</V>
<V>katajikko kaivotiellä!</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Tuoss' on lehto, jossa liikuin,</V>
<V>kivet tuossa, joilla kiikuin,</V>
<V>tuossa nurmet nukkeroimat,</V>
<V>pientarehet piehtaroimat.</V>
<V>Mikä vei tutut tupani,</V>
<V>kuka kaunihit katokset?</V>
<V>Tupa on poltettu poroksi,</V>
<V>tuuli tuhkat korjannunna!"</V>
<V>Loihe siitä itkemähän;</V>
<V>itki päivän, itki toisen.</V>
<V>Ei hän itkenyt tupoa</V>
<V>eikä aittoa halannut:</V>
<V>itki tuttua tuvassa,</V>
<V>aitallista armastansa.</V>
<V>Linnun lentävän näkevi,</V>
<V>kokkolinnun liitelevän.</V>
<V>Sai tuolta kyselemähän:</V>
<V>"Oi sie kokko, lintuseni!</V>
<V>Etkö saattaisi sanoa,</V>
<V>miss' on entinen emoni,</V>
<V>missä kaunis kantajani,</V>
<V>ihana imettäjäni?"</V>
<V>Ei kokko mitänä muista</V>
<V>eikä tunne tuhma lintu:</V>
<V>kokko tiesi kuolleheksi</V>
<V>ja kaarne kaonneheksi,</V>
<V>miekalla menetetyksi,</V>
<V>tapetuksi tapparalla.</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Ohoh kaunis kantajani,</V>
<V>ihana imettäjäni!</V>
<V>Jo olet kuollut, kantajani,</V>
<V>mennyt, ehtoinen emoni,</V>
<V>liha mullaksi lahonnut,</V>
<V>kuuset päälle kasvanehet,</V>
<V>katajaiset kantapäihin,</V>
<V>pajut sormien nenähän!</V>
<V>"Kostohon minäki koito,</V>
<V>kostoksi, kovaosainen,</V>
<V>mittaelin miekkoani,</V>
<V>kannoin kaunista asetta</V>
<V>noilla Pohjolan pihoilla,</V>
<V>Pimentolan pientarilla</V>
<V>- surmaksi oman sukuni,</V>
<V>kateheksi kantajani!"</V>
<V>Katseleikse, käänteleikse:</V>
<V>näki jälkeä hitusen,</V>
<V>ruohossa rutistunutta,</V>
<V>kanervassa katkennutta.</V>
<V>Läksi tietä tietämähän,</V>
<V>ojelvoista oppimahan.</V>
<V>Tiehyt metsähän vetävi,</V>
<V>ojelvoinen ottelevi.</V>
<V>Vieri siitä virstan, toisen,</V>
<V>pakeni palasen maata</V>
<V>salon synkimmän sisähän,</V>
<V>korven kolkan kainalohon.</V>
<V>Näkevi salaisen saunan,</V>
<V>piilopirtin pikkaraisen</V>
<V>kahen kallion lomassa,</V>
<V>kolmen kuusen kulman alla</V>
<V>- siellä ehtoisen emonsa,</V>
<V>tuon on valtavanhempansa.</V>
<V>Siinä lieto Lemminkäinen</V>
<V>ihastui ikihyväksi.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Ohoh äiti armahani,</V>
<V>oi emo, elättäjäni!</V>
<V>Viel' olet, emo, elossa,</V>
<V>vanhempani, valvehella,</V>
<V>kun jo luulin kuolleheksi,</V>
<V>kaiketi kaonneheksi,</V>
<V>miekalla menetetyksi,</V>
<V>keihä'ällä keksityksi!</V>
<V>Itkin pois ihanat silmät,</V>
<V>kasvon kaunihin kaotin."</V>
<V>Sanoi äiti Lemminkäisen:</V>
<V>"Viel' olen toki elossa,</V>
<V>vaikkapa piti paeta,</V>
<V>pistäitäni piilosalle</V>
<V>tänne synkkähän salohon,</V>
<V>korven kolkan kainalohon.</V>
<V>Suori Pohjola sotoa,</V>
<V>takajoukko tappeloa</V>
<V>vasten vaivaista sinua</V>
<V>ja kohti kovaosaista:</V>
<V>poltti huonehet poroksi,</V>
<V>kaikki kaatoi kartanomme."</V>
<V>Sanoi lieto Lemminkäinen:</V>
<V>"Oi emoni, kantajani!</V>
<V>Ellös olko milläkänä,</V>
<V>milläkänä, tuollakana!</V>
<V>Tuvat uuet tehtänehe,</V>
<V>paremmat osattanehe,</V>
<V>Pohjola so'ittanehe,</V>
<V>Lemmon kansa kaattanehe."</V>
<V>Siitä äiti Lemminkäisen</V>
<V>itse tuon sanoiksi virkki:</V>
<V>"Viikon viivyit, poikueni,</V>
<V>kauan, Kaukoni, elelit</V>
<V>noilla mailla vierahilla,</V>
<V>aina ouoilla ovilla,</V>
<V>niemellä nimettömällä,</V>
<V>saarella sanattomalla."</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Hyvä oli siellä ollakseni,</V>
<V>lempi liehaellakseni.</V>
<V>Puut siellä punalle paistoi,</V>
<V>puut punalle, maat sinelle,</V>
<V>hopealle hongan oksat,</V>
<V>kullalle kukat kanervan.</V>
<V>Siell' oli mäet simaiset,</V>
<V>kalliot kananmunaiset;</V>
<V>mettä vuoti kuivat kuuset,</V>
<V>maitoa mahot petäjät,</V>
<V>aian nurkat voita lypsi,</V>
<V>seipähät valoi olutta.</V>
<V>"Hyvä oli siellä ollakseni,</V>
<V>armas aikaellakseni.</V>
<V>Siitä oli paha elämä,</V>
<V>siitä outo ollakseni:</V>
<V>pelkäsivät piikojansa,</V>
<V>luulivat lutuksiansa,</V>
<V>noita kehnon kellukoita,</V>
<V>paholaisen pallukoita</V>
<V>pahasti piteleväni,</V>
<V>ylimäärin öitsiväni.</V>
<V>Minä piilin piikasia,</V>
<V>varoin vaimon tyttäriä,</V>
<V>kuin susi sikoja piili,</V>
<V>havukat kylän kanoja."</V>
</TEXT>
</ITEM>
<ITEM nro="kalevala30" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>30</ID>
<TMP>1849</TMP>
</META>
<TEXT>
<CPT>Kolmaskymmenes runo</CPT>
<V>Ahti poika, aino poika,</V>
<V>lieto poika Lemminkäinen</V>
<V>aamulla ani varahin,</V>
<V>aivan aika-huomenessa</V>
<V>astuihen alusmajoille,</V>
<V>läksi laivavalkamoille.</V>
<V>Siinä itki puinen pursi,</V>
<V>hanka rauta haikeroitsi:</V>
<V>"Mi minusta laatimasta,</V>
<V>kurjasta kuvoamasta!</V>
<V>Ei Ahti sotia soua</V>
<V>kuunna, kymmennä kesänä</V>
<V>hopeankana halulla,</V>
<V>kullankana tarpehella."</V>
<V>Se on lieto Lemminkäinen</V>
<V>iski purtta vanttuhulla,</V>
<V>kirjasuulla kintahalla.</V>
<V>Itse tuon sanoiksi virkki:</V>
<V>"Elä huoli, hongan pinta,</V>
<V>varpelaitainen, valita!</V>
<V>Vielä saat sotia käyä,</V>
<V>tappeloita tallustella:</V>
<V>lienet täynnä soutajia</V>
<V>päivän huomenen perästä."</V>
<V>Astuvi emonsa luoksi,</V>
<V>itse tuon sanoiksi virkki:</V>
<V>"Et nyt itkene, emoni,</V>
<V>valittane, vanhempani,</V>
<V>jos menen johonkuhunki,</V>
<V>suorime sotatiloille.</V>
<V>Juohtui juoni mieleheni,</V>
<V>tuuma aivohon osasi</V>
<V>kaatakseni Pohjan kansa,</V>
<V>kostoakseni katalat."</V>
<V>Emo estellä käkesi,</V>
<V>varoitteli vaimo vanha:</V>
<V>"Ellös menkö, poikaseni,</V>
<V>noihin Pohjolan sotihin!</V>
<V>Siellä surmasi tulevi,</V>
<V>kuolemasi kohtoavi."</V>
<V>Mitä huoli Lemminkäinen!</V>
<V>Toki mietti mennäksensä,</V>
<V>lähteäksensä lupasi.</V>
<V>Sanan virkkoi, noin nimesi:</V>
<V>"Mistä saisin miehen toisen,</V>
<V>sekä miehen jotta miekan</V>
<V>Ahille soan avuksi,</V>
<V>liioin voivalle lisäksi?</V>
<V>"Onpa Tiera tieossani,</V>
<V>Kuura kuulemaisissani!</V>
<V>Siitä saanen miehen toisen,</V>
<V>sekä miehen jotta miekan</V>
<V>Ahille soan avuksi,</V>
<V>liioin voivalle lisäksi."</V>
<V>Kulkevi kylitse tuonne,</V>
<V>teitse Tieran kartanohon.</V>
<V>Sanoi sinne saatuansa,</V>
<V>toimitteli tultuansa:</V>
<V>"Tieraseni, tiettyiseni,</V>
<V>armaiseni, ainoiseni!</V>
<V>Tokko muistat muinaistamme,</V>
<V>entistä elämätämme,</V>
<V>kun ennen kahen kävimme</V>
<V>suurilla sotatiloilla?</V>
<V>Ei ollut sitä kyleä,</V>
<V>kuss' ei kymmenen taloa;</V>
<V>ei ollut sitä taloa,</V>
<V>kuss' ei kymmenen urosta;</V>
<V>ei ollut sitä urosta</V>
<V>eikä miestä melkeätä,</V>
<V>kuta emme kaatanehet</V>
<V>ja kahen kapistanehet."</V>
<V>Iso päätyi ikkunassa</V>
<V>keihäsvartta vuolemassa,</V>
<V>emo aitan kynnyksellä</V>
<V>kirnua kolistamassa,</V>
<V>veljekset veräjän suussa</V>
<V>laitioita laatimassa,</V>
<V>sisarekset sillan päässä</V>
<V>vaippoja vanuttamassa.</V>
<V>Virkkoi iso ikkunasta,</V>
<V>emo aitan kynnykseltä,</V>
<V>veljekset veräjän suusta,</V>
<V>sisarekset sillan päästä:</V>
<V>"Ei Tiera sotahan joua,</V>
<V>Tieran tuura tappelohon!</V>
<V>Tiera on tehnyt kuulun kaupan,</V>
<V>ikikaupan iskenynnä:</V>
<V>vast' on nainut naisen nuoren,</V>
<V>ottanut oman emännän;</V>
<V>viel' on nännit näppimättä,</V>
<V>rinnat riuahuttamatta."</V>
<V>Tiera päätyi kiukahalla,</V>
<V>Kuura uunin korvasella:</V>
<V>jalan kenki kiukahalla,</V>
<V>toisen pankon partahalla,</V>
<V>veräjällä vyöteleikse,</V>
<V>ulkona kävysteleikse.</V>
<V>Tempoi Tiera keihä'änsä;</V>
<V>ei ole keiho suuren suuri</V>
<V>eikä keiho pienen pieni,</V>
<V>keiho keskikertahinen:</V>
<V>heponen sulalla seisoi,</V>
<V>varsa vaapui lappealla,</V>
<V>susi ulvoi suoverolla,</V>
<V>karhu karjui naulan tiessä.</V>
<V>Sylkytteli keihoansa,</V>
<V>sylkytteli, nyrskytteli:</V>
<V>sylen syöksi keihäsvartta</V>
<V>peltohon saviperähän,</V>
<V>nurmehen nukattomahan,</V>
<V>maahan mättähättömähän.</V>
<V>Työnti Tiera keihä'änsä</V>
<V>Ahin keihojen keselle,</V>
<V>sekä läksi jotta joutui</V>
<V>Ahille soan avuksi.</V>
<V>Siitä Ahti Saarelainen</V>
<V>lykkäsi venon vesille</V>
<V>kuni kyyn kulon-alaisen</V>
<V>eli käärmehen elävän.</V>
<V>Läksi luoen luotehesen</V>
<V>tuolle Pohjolan merelle.</V>
<V>Silloin Pohjolan emäntä</V>
<V>Pakkasen pahan lähetti</V>
<V>tuolle Pohjolan merelle,</V>
<V>ulapalle aukealle.</V>
<V>Itse tuon sanoiksi virkki,</V>
<V>sekä käski jotta lausui:</V>
<V>"Pakko poika pienokainen,</V>
<V>oma kaunis kasvattini!</V>
<V>Lähe tuonne, kunne käsken,</V>
<V>kunne käsken ja kehoitan!</V>
<V>Kylmä veitikän venonen,</V>
<V>pursi lieto Lemminkäisen</V>
<V>selvälle meren selälle,</V>
<V>ulapalle aukealle!</V>
<V>Kylmä itseki isäntä,</V>
<V>jää'ä veitikkä vesille,</V>
<V>jottei pääse päivinänsä,</V>
<V>selviä sinä ikänä,</V>
<V>kun en pääsne päästämähän,</V>
<V>kerinne kehittämähän!"</V>
<V>Pakkanen pahansukuinen</V>
<V>ja poika pahantapainen</V>
<V>läksi merta kylmämähän,</V>
<V>aaltoja asettamahan.</V>
<V>Jopa tuonne mennessänsä,</V>
<V>maata matkaellessansa</V>
<V>puut puri lehettömäksi,</V>
<V>heinät helpehettömäksi.</V>
<V>Sitte sinne saatuansa</V>
<V>meren Pohjan partahalle,</V>
<V>äärettömän äyrähälle,</V>
<V>heti yönä ensimäisnä</V>
<V>lahet kylmi, lammet kylmi,</V>
<V>meren rannat rapsutteli;</V>
<V>viel' ei merta kylmänynnä,</V>
<V>aaltoja asettanunna.</V>
<V>Pieni on peiponen selällä,</V>
<V>västäräkki lainehilla:</V>
<V>senki on kynnet kylmämättä,</V>
<V>pää pieni palelematta.</V>
<V>Äsken tuosta toisna yönä</V>
<V>jopa suureksi sukeutui,</V>
<V>heittihe hävyttömäksi,</V>
<V>kovin kasvoi kauheaksi.</V>
<V>Kylmi silloin täyen kylmän,</V>
<V>väki pakkasen paleli:</V>
<V>kylmi jäätä kyynäsvarren,</V>
<V>satoi lunta sauvan varren,</V>
<V>kylmi veitikän venehen,</V>
<V>Ahin laivan lainehille.</V>
<V>Aikoi kylmeä Ahinki,</V>
<V>jääteä jalon urohon;</V>
<V>jopa kynsiä kyseli,</V>
<V>anoi alta varpahia.</V>
<V>Siitä suuttui Lemminkäinen,</V>
<V>siitä suuttui ja pahastui;</V>
<V>tunki Pakkasen tulehen,</V>
<V>työnti rautarauniohon.</V>
<V>Käsin Pakkasen piteli,</V>
<V>kovan ilman kouristeli.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Pakkanen, Puhurin poika,</V>
<V>talven poika hyyelmöinen!</V>
<V>Elä kylmä kynsiäni,</V>
<V>vaai varpahuisiani</V>
<V>eläkä koske korviani,</V>
<V>elä päätäni palele!</V>
<V>"Kyll' on sulla kylmämistä,</V>
<V>paljoki palelemista</V>
<V>ilman ihmisen ihotta,</V>
<V>emon tuoman ruumihitta:</V>
<V>kylmä soita, kylmä maita,</V>
<V>kylmä kylmiä kiviä,</V>
<V>palele vesipajuja,</V>
<V>pane haavan pahkuroita,</V>
<V>koivun kuoria kolota,</V>
<V>närehiä näykkäele,</V>
<V>elä ihmisen ihoa,</V>
<V>karvoja kavon tekemän!</V>
<V>"Kun et tuosta kyllin saane,</V>
<V>kylmä muita kummempia!</V>
<V>Kylmä kuumia kiviä,</V>
<V>palavoita paateroita,</V>
<V>rautaisia kallioita,</V>
<V>vuoria teräksisiä,</V>
<V>Vuoksen koskea kovoa,</V>
<V>Imatrata ilkeätä,</V>
<V>kurimuksen kulkun suuta,</V>
<V>kinahmia kauheata!</V>
<V>"Joko nyt sanon sukusi,</V>
<V>kuuluttelen kunniasi?</V>
<V>Tieänpä sinun sukusi,</V>
<V>tieän kaiken kasvantasi:</V>
<V>Pakkanen pajuilla syntyi,</V>
<V>kova ilma koivikolla</V>
<V>Pohjolan koan perässä,</V>
<V>Pimentolan pirtin päässä</V>
<V>ikiturmasta isosta,</V>
<V>emosta epattomasta.</V>
<V>"Kukas Pakkasen imetti,</V>
<V>kovan ilman kostutteli,</V>
<V>kun oli maammo maiotoinna,</V>
<V>emonen utaretoinna?</V>
<V>"Kyyhyt Pakkasen imetti,</V>
<V>kyy imetti, käärme syötti</V>
<V>nännillä nenättömillä,</V>
<V>utarella uuttomalla;</V>
<V>pohjaistuuli tuuitteli,</V>
<V>vilu ilma viihytteli</V>
<V>pahoilla pajupuroilla,</V>
<V>here'illä hettehillä.</V>
<V>"Sai poika pahantapainen,</V>
<V>tuli turmion-alainen.</V>
<V>Ei ollut nimeä vielä</V>
<V>pojalla epäpäöllä.</V>
<V>Pantihin nimi pahalle:</V>
<V>pantihinpa Pakkaseksi.</V>
<V>"Siitä aioilla ajeli,</V>
<V>risukoissa ripsutteli;</V>
<V>kesät heilui hettehissä,</V>
<V>suurimmilla suon selillä;</V>
<V>talvet mäiski männiköissä,</V>
<V>pelmusi petäjiköissä,</V>
<V>kolkkaeli koivikoissa,</V>
<V>lepiköissä leyhkäeli.</V>
<V>Kylmi puita ja pehuja,</V>
<V>tasoitteli tanteria,</V>
<V>puri puut lehettömäksi,</V>
<V>kanervat kukittomaksi,</V>
<V>pilvat hongista piristi,</V>
<V>laski lastut mäntylöistä.</V>
<V>"Joko nyt suureksi sukesit,</V>
<V>ylenit ylen ehoksi,</V>
<V>aioit kylmeä minua,</V>
<V>kohotella korviani,</V>
<V>alta jalkoja anella,</V>
<V>päältä kynsiä kysellä?</V>
<V>"Etp' on kylmäne minua,</V>
<V>et pahoin palellekana!</V>
<V>Tulen tungen sukkahani,</V>
<V>kekälehet kenkähäni,</V>
<V>hienot hiilet helmoihini,</V>
<V>panun alle paulojeni,</V>
<V>Pakkasen palelematta,</V>
<V>kovan ilman koskematta.</V>
<V>"Tuonne ma sinun manoan</V>
<V>Pohjan pitkähän perähän.</V>
<V>Sitte sinne tultuasi,</V>
<V>kotihisi käytyäsi</V>
<V>kylmä kattilat tulelle,</V>
<V>hiilet uunin lietoselle,</V>
<V>käet naisen taikinahan,</V>
<V>poika neitosen povehen,</V>
<V>utarihin uuhen maito,</V>
<V>vatsahan hevosen varsa!</V>
<V>"Et sinä sitä totelle,</V>
<V>niin tuonne sinun manoan</V>
<V>Hiien hiilien sekahan,</V>
<V>Lemmon liesikiukahille.</V>
<V>Siellä tungeite tulehen,</V>
<V>asetu alasimelle</V>
<V>sepän panna paljallansa,</V>
<V>vasaralla valkkaella,</V>
<V>panna paljalla lujasti,</V>
<V>vasaralla vaikeasti!</V>
<V>"Et totelle tuotakana,</V>
<V>vääjänne väheäkänä,</V>
<V>vielä muistan muunkin paikan,</V>
<V>arvoan yhen aluen:</V>
<V>vien suusi suven sijahan,</V>
<V>kielesi kesän kotihin,</V>
<V>jost' et pääse päivinäsi,</V>
<V>selviä sinä ikänä,</V>
<V>kun en tulle päästämähän</V>
<V>ja käyne kerittämähän."</V>
<V>Pakkanen, Puhurin poika,</V>
<V>jo tunsi tuhon tulevan;</V>
<V>alkoi armoa anella.</V>
<V>Sanan virkkoi, noin nimesi:</V>
<V>"Tehkämme sula sovinto</V>
<V>toinen ei toistansa viata</V>
<V>sinä ilmoisna ikänä,</V>
<V>kuuna kullan valkeana!</V>
<V>"Jos mun kuulet kylmäväksi,</V>
<V>toiste tuhmin liikkuvaksi,</V>
<V>niin tunge tulisijahan,</V>
<V>vaivuttele valkeahan,</V>
<V>sepän hiilien sekahan,</V>
<V>alle ahjon Ilmarisen!</V>
<V>Tahi vie suvehen suuni,</V>
<V>kieleni kesän kotihin,</V>
<V>etten pääse päivinäni,</V>
<V>selviä sinä ikänä!"</V>
<V>Siitä lieto Lemminkäinen</V>
<V>jätti laivan jäätehesen,</V>
<V>sotapurren puutoksehen,</V>
<V>itse eellehen menevi.</V>
<V>Tiera tuossa toisna miesnä</V>
<V>väänti veitikän jälessä.</V>
<V>Tallasi tasaista jäätä,</V>
<V>sileätä siuotteli.</V>
<V>Astui päivän, tuosta toisen;</V>
<V>päivänäpä kolmantena</V>
<V>jo näkyvi Nälkäniemi,</V>
<V>kylä kurja kuumottavi.</V>
<V>Astui alle niemen linnan.</V>
<V>Sanan virkkoi, noin nimesi:</V>
<V>"Onko linnassa lihoa</V>
<V>ja kalaista kartanossa</V>
<V>urohille uupuneille,</V>
<V>miehille väsynehille?"</V>
<V>Ollut ei linnassa lihoa,</V>
<V>ei kalaista kartanossa.</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Tuli, polta tuhma linna,</V>
<V>vesi vieköhön mokoman!"</V>
<V>Itse eistyvi etemmä,</V>
<V>ylös korpehen kohosi,</V>
<V>matkoille majattomille,</V>
<V>teille tietämättömille.</V>
<V>Siitä lieto Lemminkäinen,</V>
<V>tuo on kaunis Kaukomieli,</V>
<V>keritsi kiveltä villat,</V>
<V>katkoi karvat kalliolta,</V>
<V>suoritteli sukkasiksi,</V>
<V>kiirehteli kintahiksi</V>
<V>vilun suurihin sijoihin,</V>
<V>Pakkasen palelemihin.</V>
<V>Läksi tietä tietämähän,</V>
<V>ojelvoista oppimahan:</V>
<V>tiehyt metsähän vetävi,</V>
<V>ojelvoinen ottelevi.</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Ohoh Tiera veikkoseni!</V>
<V>Jo nyt jou'uimme johonki,</V>
<V>kuuksi päiväksi kululle,</V>
<V>ilman rannallen iäksi!"</V>
<V>Tiera tuon sanoiksi virkki,</V>
<V>itse lausui, noin nimesi:</V>
<V>"Kostohonpa, koito raukat,</V>
<V>kostohon, kovaosaiset,</V>
<V>saimme suurehen sotahan</V>
<V>pimeähän Pohjolahan</V>
<V>- oman hengen heitteheksi,</V>
<V>itsemme ikimenoksi</V>
<V>näillä paikoilla pahoilla,</V>
<V>teillä tietämättömillä.</V>
<V>"Emme tuota tunnekana,</V>
<V>emme tunne, emme tieä,</V>
<V>mikä tie vetävi meiät,</V>
<V>kuka juoni juohattavi</V>
<V>kuolemahan korven päähän,</V>
<V>kaatumahan kankahalle,</V>
<V>korppien kotisijoille,</V>
<V>variksien vainioille.</V>
<V>"Siinä korpit siirtelevät,</V>
<V>linnut liiat kantelevat:</V>
<V>saavat lintuset lihoa,</V>
<V>varikset varia verta,</V>
<V>korpit noukan kostuketta</V>
<V>meiän, raukan, raaoistamme;</V>
<V>luumme luovat rauniolle,</V>
<V>kantavat kivikarille.</V>
<V>"Ei tieä emo poloinen</V>
<V>eikä kantaja katala,</V>
<V>missä liikkuvi lihansa,</V>
<V>vierevi oma verensä,</V>
<V>onko suuressa soassa,</V>
<V>tasapäässä tappelossa,</V>
<V>vaiko suurella selällä,</V>
<V>lakehilla lainehilla,</V>
<V>vai käypi käpymäkeä,</V>
<V>vaelsi varvikkosaloa.</V>
<V>"Ei emo mitänä tieä</V>
<V>poloisesta poiastansa:</V>
<V>emo tiesi kuolleheksi,</V>
<V>kantaja kaonneheksi.</V>
<V>Noinpa itkevi emoni,</V>
<V>valittavi vanhempani:</V>
<V>'Tuoll' on poikani, poloisen,</V>
<V>tuolla, vaivaisen, varani</V>
<V>Tuonen toukojen panossa,</V>
<V>Kalman maien karhinnassa.</V>
<V>Saapi nyt minun pojalta,</V>
<V>minun, laiton, lapseltani,</V>
<V>saapi jouset jouten olla,</V>
<V>jalot kaaret kuivaella,</V>
<V>lintuset hyvin lihota,</V>
<V>pyyt lehossa pyrhistellä;</V>
<V>kontiot kovin elellä,</V>
<V>peurat pellon piehtaroia.'"</V>
<V>Virkkoi lieto Lemminkäinen,</V>
<V>sanoi kaunis Kaukomieli:</V>
<V>"Niin on, niin, emo poloinen,</V>
<V>niinpä, kantaja katala!</V>
<V>Kasvatit kanoja parven,</V>
<V>koko joukon joutsenia:</V>
<V>tuli tuuli, niin hajotti,</V>
<V>tuli lempo, niin levitti,</V>
<V>yhet sinne, toiset tänne,</V>
<V>jonnekunne kolmannetki.</V>
<V>"Kyllä muistan muinaisenki,</V>
<V>arvoan ajan paremman,</V>
<V>kun kulimme kukkasina,</V>
<V>marjoina omilla mailla:</V>
<V>moni katsoi muotohomme,</V>
<V>vartehemme valkotteli.</V>
<V>Ei kuin nyt tätä nykyä,</V>
<V>tällä inhalla iällä:</V>
<V>yks' on tuuli tuttujamme,</V>
<V>päivä ennen nähtyjämme;</V>
<V>senki pilvet peittelevät,</V>
<V>satehet salaelevat.</V>
<V>"Vaan en huoli huolimahan,</V>
<V>suuresti sureksimahan,</V>
<V>jos immet hyvin eläisi,</V>
<V>kassapäiset kalkettaisi,</V>
<V>naiset kaikki naurusuulla,</V>
<V>mesimielin morsiamet,</V>
<V>ikävissä itkemättä,</V>
<V>huolihin häviämättä.</V>
<V>"Viel' ei meitä noiat noiu,</V>
<V>noiat noiu, näe näkijät</V>
<V>näille teille kuolevaksi,</V>
<V>matkoille masenevaksi,</V>
<V>nuorena nukahtavaksi,</V>
<V>verevänä viereväksi.</V>
<V>"Minkä noiat noitunevat,</V>
<V>kunka nähnevät näkijät,</V>
<V>kotihinsa koitukohon,</V>
<V>majahansa maatukohon!</V>
<V>Noitukohot itsiänsä,</V>
<V>laulakohot lapsiansa,</V>
<V>sukuansa surmatkohot,</V>
<V>heimoansa herjatkohot!</V>
<V>"Ei ennen minun isoni</V>
<V>eikä valtavanhempani</V>
<V>nouatellut noian mieltä,</V>
<V>lahjoitellut lappalaista.</V>
<V>Noin sanoi minun isoni,</V>
<V>noin sanon minä itseki:</V>
<V>varjele, vakainen Luoja,</V>
<V>kaitse, kaunoinen Jumala,</V>
<V>auta armokourallasi,</V>
<V>väkevällä vallallasi</V>
<V>miesten mielijuohtehista,</V>
<V>akkojen ajatuksista,</V>
<V>pakinoista partasuien,</V>
<V>pakinoist' on parratointen!</V>
<V>Ole ainaisna apuna,</V>
<V>vakaisena vartijana,</V>
<V>ettei poika pois tulisi,</V>
<V>emon tuoma erkaneisi</V>
<V>Luojan luomalta la'ulta,</V>
<V>Jumalan sukeamalta!"</V>
<V>Siitä lieto Lemminkäinen,</V>
<V>itse kaunis Kaukomieli,</V>
<V>laati huolista hevoset,</V>
<V>murehista mustat ruunat,</V>
<V>päitset päivistä pahoista,</V>
<V>satulat salavihoista.</V>
<V>Hyppäsi hyvän selälle,</V>
<V>hyvän laukin lautasille;</V>
<V>ajoa ramuttelevi</V>
<V>Tieran tuttavan keralla.</V>
<V>Ajoi rannat raskutellen,</V>
<V>hiekkarannat herskytellen</V>
<V>luoksi ehtoisen emonsa,</V>
<V>tykö valtavanhempansa.</V>
<V>Siihen Kaukoni kaotan</V>
<V>virrestäni viikommaksi,</V>
<V>Tieran tielle toimittelen</V>
<V>kotihinsa kulkemahan.</V>
<V>Itse virren vierähytän,</V>
<V>panen toiselle tolalle.</V>
</TEXT>
</ITEM>
<ITEM nro="kalevala31" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>31</ID>
<TMP>1849</TMP>
</META>
<TEXT>
<CPT>Yhdesneljättä runo</CPT>
<V>Kasvatti emo kanoja,</V>
<V>suuren joukon joutsenia.</V>
<V>Kanat aialle asetti,</V>
<V>joutsenet joelle saattoi.</V>
<V>Tuli kokko, niin kohotti,</V>
<V>tuli haukka, niin hajotti,</V>
<V>siipilintu, niin sirotti:</V>
<V>yhen kantoi Karjalahan,</V>
<V>toisen vei Venäjän maalle,</V>
<V>kolmannen kotihin heitti.</V>
<V>Minkä vei Venäehelle,</V>
<V>siitä kasvoi kaupanmiesi;</V>
<V>minkä kantoi Karjalahan,</V>
<V>siitä se Kalervo kasvoi;</V>
<V>kunkapa kotihin heitti,</V>
<V>se sikesi Untamoinen</V>
<V>ison päiviksi pahoiksi,</V>
<V>emon mielimurtehiksi.</V>
<V>Untamoinen verkot laski</V>
<V>Kalervon kalavetehen;</V>
<V>Kalervoinen verkot katsoi,</V>
<V>kalat konttihin kokosi.</V>
<V>Untamo, utala miesi,</V>
<V>sepä suuttui ja vihastui.</V>
<V>Teki soan sormistansa,</V>
<V>kämmenpäistänsä keräjät,</V>
<V>toran nosti totkusilta,</V>
<V>artin ahvenmaimasilta.</V>
<V>Torelivat, tappelivat,</V>
<V>eikä voita toinen toista:</V>
<V>minkä toistansa tokaisi,</V>
<V>sen sai itse vastahansa.</V>
<V>Jopa tuosta toisen kerran,</V>
<V>kahen, kolmen päivän päästä</V>
<V>Kalervoinen kauran kylvi</V>
<V>Untamon tuvan ta'aksi.</V>
<V>Untamolan uljas uuhi</V>
<V>söi Kalervon kaurakylvön.</V>
<V>Kalervoisen kärtsä koira</V>
<V>repi uuhen Untamolta.</V>
<V>Untamo uhittelevi</V>
<V>Kalervolle veljellensä,</V>
<V>surmata su'un Kalervon,</V>
<V>lyöä suuret, lyöä pienet,</V>
<V>koko kansan kolhaella,</V>
<V>tuvat polttoa poroksi.</V>
<V>Laittoi miehet miekka vyölle,</V>
<V>urohot ase kätehen,</V>
<V>pojat pienet piikki vyölle,</V>
<V>kaunot kassara olalle;</V>
<V>läksi suurehen sotahan</V>
<V>vasten veljeä omoa.</V>
<V>Kalervoisen kaunis minjä</V>
<V>istui ikkunan lähellä.</V>
<V>Katsoi ulos ikkunasta,</V>
<V>sanan virkkoi, noin nimesi:</V>
<V>"Onko tuo savu sakea</V>
<V>vai onpi pimeä pilvi</V>
<V>noien peltojen perillä,</V>
<V>kujan uuen ulkopäässä?"</V>
<V>Ei ollut ume umakka</V>
<V>eikäpä savu sakea:</V>
<V>ne oli Untamon urohot,</V>
<V>tulla suorivat sotahan.</V>
<V>Tuli Untamon urohot,</V>
<V>saivat miehet miekka vyöllä.</V>
<V>Kaatoivat Kalervon joukon,</V>
<V>su'un suuren surmasivat,</V>
<V>talon polttivat poroksi,</V>
<V>tasoittivat tantereksi.</V>
<V>Jäi yksi Kalervon impi</V>
<V>kera vatsan vaivaloisen.</V>
<V>Senpä Untamon urohot</V>
<V>veivät kanssansa kotihin</V>
<V>pirtin pienen pyyhkijäksi,</V>
<V>lattian lakaisijaksi.</V>
<V>Oli aikoa vähäisen;</V>
<V>syntyi pieni poikalapsi</V>
<V>emollen osattomalle.</V>
<V>Miksi tuo nimitetähän?</V>
<V>Emo kutsui Kullervoksi,</V>
<V>Untamo sotijaloksi.</V>
<V>Pantihinpa poika pieni,</V>
<V>orpolapsi laitettihin</V>
<V>tuutuhun tutajamahan,</V>
<V>kätkyehen liekkumahan.</V>
<V>Liekkui lapsi kätkyessä,</V>
<V>lapsi liekkui, tukka löyhki.</V>
<V>Liekkui päivän, liekkui toisen;</V>
<V>jopa kohta kolmantena,</V>
<V>kun tuo poika potkaisihe,</V>
<V>potkaisihe, ponnistihe,</V>
<V>katkaisi kapalovyönsä,</V>
<V>pääsi päälle peittehensä,</V>
<V>särki liekun lehmuksisen,</V>
<V>kaikki riepunsa revitti.</V>
<V>Nähtihin hyvä tulevan,</V>
<V>keksittihin kelpoavan.</V>
<V>Untamola vuottelevi</V>
<V>tätä tästä kasvavaksi,</V>
<V>mieltyväksi, miestyväksi,</V>
<V>oike'in urostuvaksi,</V>
<V>saavaksi sataisen orjan,</V>
<V>tuhantisen turpuvaksi.</V>
<V>Kasvoi kuuta kaksi, kolme.</V>
<V>Jopa kuuna kolmantena</V>
<V>poika polven korkeuisna</V>
<V>alkoi itse arvaella:</V>
<V>"Kunpa saisin suuremmaksi,</V>
<V>vahvistuisin varreltani,</V>
<V>kostaisin isoni kohlut,</V>
<V>maksaisin emoni mahlat!"</V>
<V>Saipa kuulla Untamoinen.</V>
<V>Itse tuon sanoiksi virkki:</V>
<V>"Tästä saa sukuni surma,</V>
<V>tästä kasvavi Kalervo!"</V>
<V>Urohot ajattelevat,</V>
<V>akat kaikki arvelevat,</V>
<V>minne poika pantanehe,</V>
<V>kunne surma saatanehe.</V>
<V>Pannahanpa puolikkohon,</V>
<V>työnnetähän tynnyrihin;</V>
<V>siitä vieähän vetehen,</V>
<V>lasketahan lainehesen.</V>
<V>Käyähänpä katsomahan</V>
<V>kahen, kolmen yön perästä,</V>
<V>joko on hukkunut vetehen,</V>
<V>kuollut poika puolikkohon!</V>
<V>Ei ole hukkunut vetehen,</V>
<V>kuollut poika puolikkohon!</V>
<V>Poika oli pääsnyt puolikosta</V>
<V>- istui aaltojen selässä</V>
<V>vapa vaskinen käessä,</V>
<V>siima silkkinen perässä;</V>
<V>onkivi meren kaloja,</V>
<V>merivettä mittoavi:</V>
<V>melke'in meressä vettä,</V>
<V>kun on kaksi kauhallista;</V>
<V>oisko oike'in mitata,</V>
<V>osa kolmatta tulisi.</V>
<V>Untamo ajattelevi:</V>
<V>"Mihin poika pantanehe,</V>
<V>kunne tuo tuhottanehe,</V>
<V>kusta surma saatanehe?"</V>
<V>Käski orjansa kerätä</V>
<V>koivuja, kovia puita,</V>
<V>honkia satahavuja,</V>
<V>tiettäviä tervaksia</V>
<V>yhen poian polttimeksi,</V>
<V>Kullervon kaottimeksi.</V>
<V>Koottihin, keräeltihin</V>
<V>koivuja, kovia puita,</V>
<V>honkia satahavuja,</V>
<V>tiettäviä tervaksia,</V>
<V>tuohia tuhat rekeä,</V>
<V>sata syltä saarnipuita.</V>
<V>Tuli puihin tuiskattihin,</V>
<V>roviohon roiskattihin,</V>
<V>siihen poika paiskattihin</V>
<V>keskelle tulen palavan.</V>
<V>Paloi päivän, tuosta toisen,</V>
<V>paloi päivän kolmannenki.</V>
<V>Käytihin katsastamahan:</V>
<V>poik' oli porossa polvin,</V>
<V>kypenissä kyynäsvarsin,</V>
<V>hiilikoukkunen käessä,</V>
<V>millä tulta kiihottavi,</V>
<V>hiiliä kokoelevi,</V>
<V>katomatta karvankana,</V>
<V>kutrisen kähertymättä!</V>
<V>Untamo ä'itteleikse:</V>
<V>"Mihin poika pantanehe,</V>
<V>kunne tuo tuhottanehe,</V>
<V>surma tuolle saatanehe?"</V>
<V>Poika puuhun hirtetähän,</V>
<V>tammehen ripustetahan.</V>
<V>Kului yötä kaksi, kolme,</V>
<V>saman verran päiviäki.</V>
<V>Untamo ajattelevi:</V>
<V>"Aik' on käyä katsomahan,</V>
<V>joko Kullervo katosi,</V>
<V>kuoli poika hirsipuuhun."</V>
<V>Laittoi orjan katsomahan.</V>
<V>Orja toi sanan takaisin:</V>
<V>"Ei ole Kullervo kaonnut,</V>
<V>kuollut poika hirsipuuhun!</V>
<V>Poika puuta kirjoittavi</V>
<V>pieni piikkonen käessä.</V>
<V>Koko puu kuvia täynnä,</V>
<V>täynnä tammi kirjoitusta:</V>
<V>siinä miehet, siinä miekat,</V>
<V>siinä keihä'ät sivulla."</V>
<V>Mitäs autti Untamoisen</V>
<V>tuon pojan katalan kanssa!</V>
<V>Kuinka surmat suoritteli,</V>
<V>kuinka kuolemat sukesi,</V>
<V>poika ei puutu surman suuhun</V>
<V>eikä kuole kuitenkana.</V>
<V>Piti viimeinki väsyä</V>
<V>suorimasta surmiansa,</V>
<V>kasvatella Kullervoinen,</V>
<V>orja poikana omana.</V>
<V>Sanoi Untamo sanansa,</V>
<V>itse virkki, noin nimesi:</V>
<V>"Kun elänet kaunihisti,</V>
<V>aina siivolla asunet,</V>
<V>saat olla talossa tässä,</V>
<V>orjan töitä toimitella.</V>
<V>Palkka pannahan jälestä,</V>
<V>ansiosta arvatahan:</V>
<V>vyöhyt vyöllesi korea</V>
<V>tahi korvalle kolahus."</V>
<V>Kun oli Kullervo kohonnut,</V>
<V>saanut vartta vaaksan verran,</V>
<V>tuopa työlle työnnetähän,</V>
<V>raaolle rakennetahan,</V>
<V>lapsen pienen katsontahan,</V>
<V>sormi pienen souantahan:</V>
<V>"Katso lasta kaunihisti,</V>
<V>syötä lasta, syö itseki!</V>
<V>Rievut virrassa viruta,</V>
<V>pese pienet vaattehuiset!"</V>
<V>Katsoi lasta päivän, kaksi:</V>
<V>käen katkoi, silmän kaivoi.</V>
<V>Siitä kohta kolmannella</V>
<V>lapsen tauilla tapatti,</V>
<V>rievut viskoi virran vieä,</V>
<V>kätkyen tulella poltti.</V>
<V>Untamo ajattelevi:</V>
<V>"Ei tämä tähän sopiva</V>
<V>lapsen pienen katsontahan,</V>
<V>sormi pienen souantahan!</V>
<V>En tieä, kuhun panisin,</V>
<V>kulle työlle työnteleisin.</V>
<V>Panenko kasken kaa'antahan?"</V>
<V>Pani kasken kaa'antahan.</V>
<V>Kullervo, Kalervon poika,</V>
<V>tuossa tuon sanoiksi virkki:</V>
<V>"Äsken lienen mies minäki,</V>
<V>kun saan kirvehen kätehen,</V>
<V>paljo katsoa parempi,</V>
<V>entistäni armahampi:</V>
<V>lienen mies viien veroinen,</V>
<V>uros kuuen-kummallinen."</V>
<V>Meni seppolan pajahan.</V>
<V>Sanan virkkoi, noin nimesi:</V>
<V>"Oi on seppo veikkoseni!</V>
<V>Taos mulle tapparainen!</V>
<V>Tao kirves miestä myöten;</V>
<V>rauta raatajan mukahan!</V>
<V>Lähen kasken kaa'antahan,</V>
<V>solkikoivun sorrantahan."</V>
<V>Seppä tarpehen takovi,</V>
<V>kirvehen kerittelevi.</V>
<V>Saip' on kirves miestä myöten,</V>
<V>rauta raatajan mukahan.</V>
<V>Kullervo, Kalervon poika,</V>
<V>hioi siitä kirvehensä;</V>
<V>päivän kirvestä hiovi,</V>
<V>illan vartta valmistavi.</V>
<V>Suorihe kasken ajohon</V>
<V>korkealle korpimaalle,</V>
<V>parahasen parsikkohon,</V>
<V>hirveähän hirsikköhön.</V>
<V>Iski puuta kirvehellä,</V>
<V>tempasi tasaterällä:</V>
<V>kerralla hyvätki hirret,</V>
<V>pahat puolella menevi.</V>
<V>Vihoin kaatoi viisi puuta,</V>
<V>kaiketi kaheksan puuta.</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Lempo tuota raatakohon!</V>
<V>Hiisi hirret kaatakohon!"</V>
<V>Kavahutti kannon päähän,</V>
<V>niin huhuta heiahutti,</V>
<V>vihellytti, viuahutti.</V>
<V>Sanan virkkoi, noin nimesi:</V>
<V>"Sini kaski kaatukahan,</V>
<V>koivu solki sortukahan,</V>
<V>kuni ääni kuulunevi,</V>
<V>kuni vierrevi vihellys!</V>
<V>"Elköhön vesa venykö,</V>
<V>elköhön koretko korsi</V>
<V>sinä ilmoisna ikänä,</V>
<V>kuuna kullan valkeana</V>
<V>kaskessa Kalervon poian,</V>
<V>otoksessa oivan miehen!</V>
<V>"Ottaisiko maa orahan,</V>
<V>nousisiko nuori laiho,</V>
<V>sekä korsi korteuisi,</V>
<V>jotta varsi varteuisi,</V>
<V>elköhön tereä tehkö,</V>
<V>varsi päätä valmistako!"</V>
<V>Untamoinen, mies utala,</V>
<V>kävi tuota katsomahan</V>
<V>kaskea Kalervon poian,</V>
<V>ajamoa uuen orjan:</V>
<V>ei kaski kaselle tunnu,</V>
<V>ajamaksi nuoren miehen.</V>
<V>Untamo ajattelevi:</V>
<V>"Ei tämä tähän sopiva!</V>
<V>Hyvän hirsikön pilasi,</V>
<V>kaatoi parsikon parahan!</V>
<V>En tieä, kuhun panisin,</V>
<V>kulle työlle työnteleisin.</V>
<V>Panenko aitojen panohon?"</V>
<V>Pani aitojen panohon.</V>
<V>Kullervo, Kalervon poika,</V>
<V>jopa aitoa panevi.</V>
<V>Kohastansa kokkahongat</V>
<V>aiaksiksi asettelevi,</V>
<V>kokonansa korpikuuset</V>
<V>seipähiksi pistelevi;</V>
<V>veti vitsakset lujahan</V>
<V>pisimmistä pihlajista;</V>
<V>pani aian umpinaisen,</V>
<V>veräjättömän kyhäsi.</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Ku ei lintuna kohonne,</V>
<V>kahen siiven siuotelle,</V>
<V>elköhön ylitse pääskö</V>
<V>aiasta Kalervon poian!"</V>
<V>Untamo osaelevi</V>
<V>tulla tuota katsomahan</V>
<V>aitoa Kalervon poian,</V>
<V>sotaorjan sortamoa.</V>
<V>Näki aian aukottoman,</V>
<V>raottoman, reiättömän,</V>
<V>jok' oli pantu maaemästä,</V>
<V>ylös pilvihin osattu.</V>
<V>Sanan virkkoi, noin nimesi:</V>
<V>"Ei tämä tähän sopiva!</V>
<V>Pani aian aukottoman,</V>
<V>veräjättömän kyhäsi,</V>
<V>tuon on nosti taivosehen,</V>
<V>ylös pilvihin kohotti:</V>
<V>en tuosta ylitse pääse</V>
<V>enkä reiästä sisälle!</V>
<V>En tieä, mihin panisin,</V>
<V>kulle työlle työnteleisin.</V>
<V>Panenko puimahan rukihit?"</V>
<V>Pani puimahan rukihit.</V>
<V>Kullervo, Kalervon poika,</V>
<V>jo oli puimassa rukihit:</V>
<V>pui rukihit ruumeniksi,</V>
<V>olet kaunaksi kaotti.</V>
<V>Tulipa isäntä tuohon,</V>
<V>kävi itse katsomahan</V>
<V>puintoa Kalervon poian,</V>
<V>Kullervoisen kolkintoa:</V>
<V>rukihit on ruumenina,</V>
<V>olet kaunoina kahisi!</V>
<V>Untamo ä'itteleikse:</V>
<V>"Ei ole tästä raatajasta!</V>
<V>Kulle työlle työntänenki,</V>
<V>työnsä tuhmin turmelevi.</V>
<V>Joko vien Venäehelle</V>
<V>tahi kaupin Karjalahan</V>
<V>Ilmariselle sepolle,</V>
<V>sepon paljan painajaksi?"</V>
<V>Möi siitä Kalervon poian,</V>
<V>pani kaupan Karjalahan</V>
<V>Ilmariselle sepolle,</V>
<V>takojalle taitavalle.</V>
<V>Minpä seppo tuosta antoi?</V>
<V>Äijän seppo tuosta antoi:</V>
<V>kaksi kattilarania,</V>
<V>kolme koukun puoliskoa,</V>
<V>viisi viikatekulua,</V>
<V>kuusi kuokan kuolioa</V>
<V>miehestä mitättömästä,</V>
<V>orjasta epäpäöstä.</V>
</TEXT>
</ITEM>
<ITEM nro="kalevala32" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>32</ID>
<TMP>1849</TMP>
</META>
<TEXT>
<CPT>Kahdesneljättä runo</CPT>
<V>Kullervo, Kalervon poika,</V>
<V>sinisukka äijön poika,</V>
<V>hivus keltainen, korea,</V>
<V>kengän kauto kaunokainen,</V>
<V>jo kohta sepon ko'issa</V>
<V>kysyi työtä iltasella</V>
<V>isännältä iltaseksi,</V>
<V>emännältä aamuseksi:</V>
<V>"Työt tässä nimettäköhön,</V>
<V>nimi työlle pantakohon,</V>
<V>kulle työlle työntyminen,</V>
<V>raaolle rakentuminen!"</V>
<V>Seppo Ilmarin emäntä,</V>
<V>tuopa tuossa arvelevi,</V>
<V>kulle työlle uusi orja,</V>
<V>raaolle rahan-alainen.</V>
<V>Pani orjan paimeneksi,</V>
<V>karjan suuren kaitsijaksi.</V>
<V>Tuopa ilkoinen emäntä,</V>
<V>sepän akka irvihammas,</V>
<V>leipoi leivän paimenelle,</V>
<V>kakun paksun paistelevi:</V>
<V>kauran alle, vehnän päälle,</V>
<V>keskelle kiven kutovi.</V>
<V>Kakun voiti voiheralla,</V>
<V>kuoren rasvalla rakenti,</V>
<V>pani orjalle osaksi,</V>
<V>palaseksi paimenelle.</V>
<V>Itse orjoa opasti,</V>
<V>sanan virkkoi, noin nimesi:</V>
<V>"Ellös tätä ennen syökö</V>
<V>karjan mentyä metsälle!"</V>
<V>Siitä Ilmarin emäntä</V>
<V>laittoi karjan laitumelle.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Lasken lehmäni leholle,</V>
<V>maion antajat aholle,</V>
<V>hatasarvet haavikolle,</V>
<V>kourusarvet koivikolle;</V>
<V>työnnän kuuta ottamahan,</V>
<V>talia tavottamahan</V>
<V>ahomailta auke'ilta,</V>
<V>leve'iltä lehtomailta,</V>
<V>korke'ilta koivikoilta,</V>
<V>mataloilta haavikoilta,</V>
<V>kultaisilta kuusikoilta,</V>
<V>hope'isilta saloilta.</V>
<V>"Katso, kaunoinen Jumala,</V>
<V>varjele, vakainen Luoja,</V>
<V>varjele vahingon tieltä,</V>
<V>kaitse kaikista pahoista,</V>
<V>ettei tuskihin tulisi,</V>
<V>häpe'ihin hämmentyisi!</V>
<V>"Kuin katsoit katollisessa,</V>
<V>alla varjon vartioitsit,</V>
<V>niin katso katottomassa,</V>
<V>vaali vartijattomassa,</V>
<V>jotta karja kaunistuisi,</V>
<V>eistyisi emännän vilja</V>
<V>hyvänsuovan mieltä myöten,</V>
<V>pahansuovan paitsi mieltä!</V>
<V>"Kun lie kurjat paimeneni,</V>
<V>ylen kainut karjapiiat,</V>
<V>paju pannos paimeneksi,</V>
<V>leppä lehmän katsojaksi,</V>
<V>pihlaja pitelijäksi,</V>
<V>tuomi tuojaksi kotihin</V>
<V>emännäisen etsimättä,</V>
<V>muun väen murehtimatta!</V>
<V>"Kun ei paju paimentane,</V>
<V>pihlaja hyvin pi'elle,</V>
<V>leppä ei lehmiä ajane,</V>
<V>tuomi ei kotihin tuone,</V>
<V>niin pane parempiasi,</V>
<V>työnnä luonnon tyttäriä</V>
<V>minun viljan viitsijäksi,</V>
<V>katsojaksi karjan kaiken!</V>
<V>Paljo on piikoja sinulla,</V>
<V>saoin käskyn kuulijoita,</V>
<V>eläjiä ilman alla,</V>
<V>luonnottaria hyviä.</V>
<V>"Suvetar, valio vaimo,</V>
<V>Etelätär, luonnon eukko,</V>
<V>Hongatar, hyvä emäntä,</V>
<V>Katajatar, kaunis neiti,</V>
<V>Pihlajatar, piika pieni,</V>
<V>Tuometar, tytär Tapion,</V>
<V>Mielikki, metsän miniä,</V>
<V>Tellervo, Tapion neiti!</V>
<V>Katso'ote karjoani,</V>
<V>viitsiöte viljoani</V>
<V>kesä kaikki kaunihisti,</V>
<V>lehen aika leppeästi,</V>
<V>lehen puussa liehuessa,</V>
<V>ruohon maassa roikatessa!</V>
<V>"Suvetar, valio vaimo,</V>
<V>Etelätär, luonnon eukko!</V>
<V>Heitä hienot helmuksesi,</V>
<V>esiliinasi levitä</V>
<V>karjalleni katteheksi,</V>
<V>pienilleni peitteheksi,</V>
<V>vihoin tuulen tuulematta,</V>
<V>vihoin saamatta satehen!</V>
<V>"Kaitse karjani pahoista,</V>
<V>varjele vahingon teiltä,</V>
<V>noista soista soiluvista,</V>
<V>lähtehistä läilyvistä,</V>
<V>heiluvista hettehistä,</V>
<V>pyöre'istä pyötiköistä,</V>
<V>ettei tuskihin tulisi,</V>
<V>häpe'ihin hämmentyisi,</V>
<V>sorkka suohon sorkahtaisi,</V>
<V>hettehesen herkähtäisi</V>
<V>ylitse Jumalan tunnin,</V>
<V>päitse aivon autuahan!</V>
<V>"Tuo'os torvi tuonnempata,</V>
<V>tuolta taivahan navalta,</V>
<V>mesitorvi taivosesta,</V>
<V>simatorvi maaemästä!</V>
<V>Puhu tuohon torvehesi,</V>
<V>kumahuta kuuluhusi:</V>
<V>puhu kummut kukkahaksi,</V>
<V>kangasvieret kaunihiksi,</V>
<V>ahovieret armahaksi,</V>
<V>lehtovieret leppeäksi,</V>
<V>suovieret sulaksi meeksi,</V>
<V>hetevieret vierteheksi!</V>
<V>"Siitä syötä karjoani,</V>
<V>raavahiani ravitse,</V>
<V>syöttele metisin syömin,</V>
<V>juottele metisin juomin!</V>
<V>Syötä kullaista kuloa,</V>
<V>hope'ista heinän päätä</V>
<V>heraisista hettehistä,</V>
<V>läikkyvistä lähtehistä,</V>
<V>koskilta kohisevilta,</V>
<V>jokiloilta juoksevilta,</V>
<V>kultaisilta kunnahilta,</V>
<V>hope'isilta ahoilta!</V>
<V>"Kaivo kultainen kuvoa</V>
<V>kahen puolen karjan maata,</V>
<V>josta karja vettä joisi,</V>
<V>simoa siretteleisi</V>
<V>utarihin uhkuvihin,</V>
<V>nisihin pakottavihin:</V>
<V>saisi suonet soutamahan,</V>
<V>maitojoet juoksemahan,</V>
<V>maitopurot purkemahan,</V>
<V>maitokosket kuohumahan,</V>
<V>puhumahan maitoputket,</V>
<V>maitohormit huokumahan,</V>
<V>joka aika antamahan,</V>
<V>joka vuoro vuotamahan</V>
<V>ylitse vihanki suovan,</V>
<V>pahansuovan sormiloitse,</V>
<V>maion saamatta manalle,</V>
<V>katehesen karjanannin!</V>
<V>"Paljo on niitä ja pahoja,</V>
<V>kut maion manalle vievät,</V>
<V>katehesen karjanannin,</V>
<V>lehmän tuoman toisialle;</V>
<V>vähä on niitä ja hyviä,</V>
<V>kut maion manalta saavat,</V>
<V>piimänsä kylän piolta,</V>
<V>tuorehensa toisialta.</V>
<V>"Ei ennen minun emoni</V>
<V>kysynyt kylästä mieltä,</V>
<V>tointa toisesta talosta;</V>
<V>sai se maitonsa manalta,</V>
<V>piimänsä pitelijältä,</V>
<V>tuorehensa toisialta.</V>
<V>Antoi tulla tuonnempata,</V>
<V>ehtiä etempätäki:</V>
<V>tulla maion Tuonelasta,</V>
<V>Manalasta, maankin alta,</V>
<V>tulla yöllä yksinänsä,</V>
<V>pimeällä piilokkali,</V>
<V>kuulematta kunnottoman,</V>
<V>kelvottoman keksimättä,</V>
<V>vihansuovan sortamatta,</V>
<V>katehen kaehtimatta.</V>
<V>"Noin sanoi minun emoni,</V>
<V>noin sanon minä itseki:</V>
<V>minne viipyi lehmän vilja,</V>
<V>kunne maitoni katosi?</V>
<V>Onko viety vierahalle,</V>
<V>kytketty kylän pihoille,</V>
<V>mieron porttojen povehen,</V>
<V>katehien kainalohon,</V>
<V>vai on puihin puuttununna,</V>
<V>metsihin menehtynynnä,</V>
<V>levennynnä lehtomaille,</V>
<V>kaonnunna kankahille?</V>
<V>"Ei maito manalle joua,</V>
<V>lehmän vilja vierahalle,</V>
<V>mieron porttojen povehen,</V>
<V>katehien kainalohon</V>
<V>eikä puihin puuttumahan,</V>
<V>metsihin menehtymähän,</V>
<V>lehtoihin levenemähän,</V>
<V>kaatumahan kankahalle.</V>
<V>Maito koissa tarvitahan,</V>
<V>ajan kaiken kaivatahan:</V>
<V>koissa vuottavi emäntä</V>
<V>katajainen rainta käessä.</V>
<V>"Suvetar, valio vaimo,</V>
<V>Etelätär, luonnon eukko!</V>
<V>Käy nyt, syötä Syötikkini</V>
<V>sekä juota Juotikkini,</V>
<V>herustele Hermikkiä,</V>
<V>tuorustele Tuorikkia,</V>
<V>anna maito Mairikille,</V>
<V>Omenalle uuet piimät</V>
<V>hele'istä heinänpäistä,</V>
<V>kaunihista kastikoista,</V>
<V>mairehista maaemistä,</V>
<V>metisistä mättähistä,</V>
<V>nurmelta mesinukalta,</V>
<V>maalta marjanvartiselta,</V>
<V>kanervan-kukattarilta,</V>
<V>heinän-helpehettäriltä,</V>
<V>pilven piimätyttäriltä,</V>
<V>taivahan-navattarilta,</V>
<V>tuoa maitoiset maruet,</V>
<V>aina uhkuvat utaret</V>
<V>lypseä lyhyen vaimon,</V>
<V>pienen piian piukutella!</V>
<V>"Nouse, neitonen, norosta,</V>
<V>hienohelma, hettehestä,</V>
<V>neiti lämmin, lähtehestä,</V>
<V>puhasmuotoinen, muasta!</V>
<V>Ota vettä lähtehestä,</V>
<V>jolla kastat karjoani,</V>
<V>jotta karja kaunistuisi,</V>
<V>eistyisi emännän vilja</V>
<V>ennen käymistä emännän,</V>
<V>katsomista karjapiian,</V>
<V>emännän epäpätöisen,</V>
<V>ylen kainun karjapiian.</V>
<V>"Mielikki, metsän emäntä,</V>
<V>lavekämmen karjan eukko!</V>
<V>Työnnä pisin piikojasi,</V>
<V>paras palkkalaisiasi,</V>
<V>viitsimähän viljoani,</V>
<V>katsomahan karjoani</V>
<V>tänä suurena suvena,</V>
<V>Luojan lämminnä kesänä,</V>
<V>Jumalan suaitsemana,</V>
<V>antamana armollisen!</V>
<V>"Tellervo, Tapion neiti,</V>
<V>metsän tyttö tylleröinen,</V>
<V>utupaita, hienohelma,</V>
<V>hivus keltainen, korea,</V>
<V>jok' olet karjan kaitselija,</V>
<V>viitsijä emännän viljan</V>
<V>mieluisassa Metsolassa,</V>
<V>tarkassa Tapiolassa!</V>
<V>Kaitse karja kaunihisti,</V>
<V>viitsi vilja virkeästi!</V>
<V>"Kaitse kaunoisin kätösin,</V>
<V>somin sormin suorittele,</V>
<V>su'i ilveksen iholle,</V>
<V>kampua kalan evälle,</V>
<V>karvalle meren kapehen,</V>
<V>metsän uuhen untuvalle!</V>
<V>Illan tullen, yön pimeten,</V>
<V>hämärien hämmetessä</V>
<V>saata karjani kotihin,</V>
<V>etehen hyvän emännän,</V>
<V>hete heiluva selällä,</V>
<V>maitolampi lautasilla!</V>
<V>"Päivän mennessä majoille,</V>
<V>iltalinnun laulellessa</V>
<V>itse virki viljalleni,</V>
<V>sano sarvijuonelleni:</V>
<V>'Kotihinne, kourusarvet,</V>
<V>maion antajat, majalle!</V>
<V>Koissa on hyvä ollaksenne,</V>
<V>maa imara maataksenne;</V>
<V>korpi on kolkko käyäksenne,</V>
<V>ranta raikutellaksenne.</V>
<V>Kotihinne tullaksenne</V>
<V>vaimot valkean tekevät</V>
<V>nurmelle mesinukalle,</V>
<V>maalle marjanvartiselle.'</V>
<V>"Nyyrikki, Tapion poika,</V>
<V>siniviitta viian poika!</V>
<V>Tyvin pistä pitkät kuuset,</V>
<V>latvoin lakkapäät petäjät</V>
<V>sillaksi likasijoille,</V>
<V>paikaksi pahoille maille,</V>
<V>suosulihin, maasulihin,</V>
<V>lätäkköihin läilyvihin!</V>
<V>Anna käyä käyräsarven,</V>
<V>haarasorkan sorkutella,</V>
<V>joutua joka savulle</V>
<V>viatoinna, vilpitöinnä,</V>
<V>ilman suohon sortumatta,</V>
<V>likahan litistymättä!</V>
<V>"Kun ei karja tuosta huoli,</V>
<V>yöksi ei kulkene kotihin,</V>
<V>Pihlajatar, piika pieni,</V>
<V>Katajatar, kaunis neiti,</V>
<V>leikkoa lehosta koivu,</V>
<V>ota vitsa viiakosta,</V>
<V>käyös piiska pihlajainen,</V>
<V>katajainen karjanruoska</V>
<V>takoa Tapion linnan,</V>
<V>tuolta puolen Tuomivaaran!</V>
<V>Aja karja kartanolle,</V>
<V>saunan lämmitä-panolle,</V>
<V>kotihin kotoinen karja,</V>
<V>metsän karja Metsolahan!</V>
<V>"Otsonen, metsän omena,</V>
<V>mesikämmen käyretyinen!</V>
<V>Tehkämme sulat sovinnot,</V>
<V>rajarauhat rapsakamme</V>
<V>iäksemme, ilmaksemme,</V>
<V>polveksemme, päiviksemme,</V>
<V>ettet sorra sorkkasäärtä,</V>
<V>kaa'a maion kantajata</V>
<V>tänä suurena suvena,</V>
<V>Luojan lämminnä kesänä!</V>
<V>"Kun sa kuulet kellon äänen</V>
<V>tahi torven toitotuksen,</V>
<V>lyöte maata mättähälle,</V>
<V>nurmelle nukahtamahan,</V>
<V>tunge korvasi kulohon,</V>
<V>paina pääsi mättähäsen!</V>
<V>Tahi korpehen kokeos,</V>
<V>saaos sammalhuonehesen,</V>
<V>mene toisille mä'ille,</V>
<V>muille kummuille kuvahu,</V>
<V>jottei kuulu karjan kello</V>
<V>eikä paimenen pakina!</V>
<V>"Otsoseni, ainoiseni,</V>
<V>mesikämmen, kaunoiseni!</V>
<V>En sua kiellä kiertämästä</V>
<V>enkä käymästä epeä;</V>
<V>kiellän kielen koskemasta,</V>
<V>suun ruman rupeamasta,</V>
<V>hampahin hajottamasta,</V>
<V>kämmenin käpyämästä.</V>
<V>"Käyös kaarten karjamaita,</V>
<V>piilten piimäkankahia,</V>
<V>kierten kellojen remua,</V>
<V>ääntä paimenen paeten!</V>
<V>Konsa on karja kankahalla,</V>
<V>sinä suolle soiverraite;</V>
<V>kun karja solahti suolle,</V>
<V>silloin korpehen kokeos!</V>
<V>Karjan käyessä mäkeä</V>
<V>astu sie mäen alatse;</V>
<V>karjan käyessä alatse</V>
<V>mene sie mäkeä myöten!</V>
<V>Astuessansa aholla</V>
<V>sinä viere viiakkoa;</V>
<V>viiakkoa vierressänsä</V>
<V>sinä astuos ahoa!</V>
<V>Kule kullaisna käkenä,</V>
<V>hope'isna kyyhkyläisnä,</V>
<V>siirry siikana sivutse,</V>
<V>veteleite veen kalana,</V>
<V>viere villakuontalona,</V>
<V>kule pellavaskupona,</V>
<V>kätke kynnet karvoihisi,</V>
<V>hampahat ikenihisi,</V>
<V>jottei karja kammastuisi,</V>
<V>pieni vilja pillastuisi!</V>
<V>"Anna rauha raavahille,</V>
<V>sorkkasäärille sovinto,</V>
<V>käyä karjan kaunihisti,</V>
<V>soreasti sorkutella</V>
<V>poikki soista, poikki maista,</V>
<V>halki korven kankahista,</V>
<V>ettet koske konsakana,</V>
<V>rupea rumanakana!</V>
<V>"Muista muinainen valasi</V>
<V>tuolla Tuonelan joella,</V>
<V>kynsikoskella kovalla,</V>
<V>Luojan polvien e'essä!</V>
<V>Lupa sulle annettihin</V>
<V>kolme kertoa kesässä</V>
<V>käyä kellon kuuluvilla,</V>
<V>tiukujen tirinämailla,</V>
<V>vaan eipä sitä suattu</V>
<V>eikä annettu lupoa</V>
<V>ruveta rumille töille,</V>
<V>häpeähän hämmentyä.</V>
<V>"Jos sulle viha tulisi,</V>
<V>hampahat halutteleisi,</V>
<V>visko viitahan vihasi,</V>
<V>honkihin pahat halusi!</V>
<V>Hakkoa lahoa puuta,</V>
<V>kaa'a koivunpökkelöitä,</V>
<V>vääntele vesihakoja,</V>
<V>määhki marjamättähiä!</V>
<V>"Kun tulevi ruoan tarvis,</V>
<V>syöä mielesi tekevi,</V>
<V>syö'ös sieniä metsästä,</V>
<V>murra muurahaiskekoja,</V>
<V>juuria punaisen putken,</V>
<V>Metsolan mesipaloja</V>
<V>ilman ruokaruohoittani,</V>
<V>minun henkiheinittäni!</V>
<V>"Metsolan metinen amme</V>
<V>hapata hihittelevi</V>
<V>kultaisella kunnahalla,</V>
<V>hope'isella mäellä:</V>
<V>siin' on syöä syölähänki,</V>
<V>juoa miehen juolahanki,</V>
<V>eikä syöen syömät puutu,</V>
<V>juoen juomiset vähene.</V>
<V>"Niin teemme ikisovinnot,</V>
<V>ikirauhat ratkoamme</V>
<V>eleäksemme ehosti,</V>
<V>kesän kaiken kaunihisti:</V>
<V>maat on meillä yhtehiset,</V>
<V>evähät erinomaiset.</V>
<V>"Vaan jos tahtonet tapella,</V>
<V>eleä soan tavalla,</V>
<V>tapelkamme talvikauet,</V>
<V>lumiajat luskailkamme!</V>
<V>Suven tullen, suon sulaen,</V>
<V>lätäkköjen lämmitessä</V>
<V>ellös tänne tulkokana</V>
<V>karjan kullan kuuluville!</V>
<V>"Josp' on tullet näille maille,</V>
<V>sattunet saloille näille,</V>
<V>täällä aina ammutahan.</V>
<V>Kun ei ampujat kotona,</V>
<V>on meillä osaavat vaimot,</V>
<V>emännät alinomaiset,</V>
<V>jotka tiesi turmelevi,</V>
<V>matkasi pahoin panevi,</V>
<V>ettet koske konsakana,</V>
<V>rupea rumanakana</V>
<V>ylitse tahon Jumalan,</V>
<V>päitse auvon autuahan.</V>
<V>"Oi Ukko, ylijumala!</V>
<V>Kun kuulet toen tulevan,</V>
<V>muuta muiksi lehmäseni,</V>
<V>kamahuta karjaseni,</V>
<V>kiviksi minun omani,</V>
<V>kantoloiksi kaunoiseni,</V>
<V>kumman maata kulkiessa,</V>
<V>vantturan vaeltaessa!</V>
<V>"Kun ma otsona olisin,</V>
<V>mesikämmennä kävisin,</V>
<V>en mä noissa noin asuisi</V>
<V>aina akkojen jaloissa.</V>
<V>Onpa maata muuallaki,</V>
<V>tarhoa taempanaki</V>
<V>juosta miehen joutilahan,</V>
<V>virattoman viiletellä,</V>
<V>käyä halki kämmenpääsi,</V>
<V>poikki pohkealihasi,</V>
<V>sinisen salon sisässä,</V>
<V>korven kuulun kainalossa.</V>
<V>"Käpy- on kangas käyäksesi,</V>
<V>hiekka helkytelläksesi,</V>
<V>tie on tehty mennäksesi,</V>
<V>meren ranta juostaksesi</V>
<V>Pohjan pitkähän perähän,</V>
<V>Lapin maahan laakeahan.</V>
<V>Siell' on onni ollaksesi,</V>
<V>armas aikaellaksesi,</V>
<V>käyä kengättä kesällä,</V>
<V>sykysyllä syylingittä</V>
<V>suurimmilla suon selillä,</V>
<V>leve'illä liettehillä.</V>
<V>"Kun et tuonne mennekänä</V>
<V>etkä oike'in osanne,</V>
<V>ota juoni juostaksesi,</V>
<V>polku poimetellaksesi</V>
<V>tuonne Tuonelan salolle</V>
<V>tahi Kalman kankahalle!</V>
<V>Siell' on suohut sorkutella,</V>
<V>kanervikko kaalaella,</V>
<V>siellä Kirjos, siellä Karjos,</V>
<V>siellä muita mullukoita</V>
<V>rautaisissa rahkehissa,</V>
<V>kymmenissä kytky'issä.</V>
<V>Siellä laihatki lihovat,</V>
<V>lihaviksi luutki saavat.</V>
<V>"Lepy, lehto, kostu, korpi,</V>
<V>lempeä, salo sininen!</V>
<V>Anna rauha raavahille,</V>
<V>sorkkasäärille sovinto</V>
<V>tänä suurena suvena,</V>
<V>Herran hellennä kesänä!</V>
<V>"Kuippana, metsän kuningas,</V>
<V>metsän hippa halliparta!</V>
<V>Korjaele koiriasi,</V>
<V>raivaele rakkiasi!</V>
<V>Pistä sieni sieramehen,</V>
<V>toisehen omenamarja,</V>
<V>jottei henki haisahtele,</V>
<V>tuuhahtele karjan tuuhku!</V>
<V>Silmät silkillä sitele,</V>
<V>korvat kääri käärehellä,</V>
<V>jottei kuule kulkevia,</V>
<V>ei näe käveleviä!</V>
<V>"Kun ei tuosta kyllin liene,</V>
<V>ei vielä kovin varone,</V>
<V>kiellä poies poikoasi,</V>
<V>epeä äpärettäsi!</V>
<V>Saattele saloilta näiltä,</V>
<V>näiltä rannoilta rapoa,</V>
<V>kape'ilta karjan mailta,</V>
<V>leve'iltä liepehiltä!</V>
<V>Kätke koirasi kolohon,</V>
<V>rakkisi rapoa kiinni</V>
<V>kultaisihin kytky'ihin,</V>
<V>hihnoihin hope'isihin,</V>
<V>jottei pilloa pitäisi,</V>
<V>häpehiä hämmentäisi!</V>
<V>"Kun ei tuosta kyllin liene,</V>
<V>ei vielä sitä varone,</V>
<V>Ukko, kultainen kuningas,</V>
<V>hope'inen hallitsija,</V>
<V>kuule kultaiset sanani,</V>
<V>armahaiset lauseheni!</V>
<V>Paina panta pihlajainen</V>
<V>ympäri nenän nykerän!</V>
<V>Kun ei pihlaja pitäne,</V>
<V>niin sä vaskesta valata;</V>
<V>jos ei vaski vahva liene,</V>
<V>panta rautainen rakenna!</V>
<V>Vaan jos rauan ratkaisnehe,</V>
<V>vielä mennehe vioille,</V>
<V>syökse kultainen korento</V>
<V>leukaluusta leukaluuhun,</V>
<V>päät on päättele lujasti,</V>
<V>kotkoa kovasti kiinni,</V>
<V>ettei liiku liiat leuat,</V>
<V>harvat hampahat hajoa,</V>
<V>kun ei rauoin ratkottane,</V>
<V>teräksillä temmottane,</V>
<V>veitsillä veristettäne,</V>
<V>kirvehellä kiskottane!"</V>
<V>Siitä Ilmarin emäntä,</V>
<V>tuo takojan tarkka vaimo,</V>
<V>lehmät läävästä lähetti,</V>
<V>laski karjan laitumelle,</V>
<V>pani paimenen perähän,</V>
<V>orjan lehmien ajohon.</V>
</TEXT>
</ITEM>
<ITEM nro="kalevala33" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>33</ID>
<TMP>1849</TMP>
</META>
<TEXT>
<CPT>Kolmasneljättä runo</CPT>
<V>Kullervo, Kalervon poika,</V>
<V>otti konttihin evästä,</V>
<V>ajoi lehmät suota myöten,</V>
<V>itse kangasta kapusi.</V>
<V>Sanan virkki vierressänsä,</V>
<V>kertoeli käyessänsä:</V>
<V>"Voi minä poloinen poika,</V>
<V>voi poika polon-alainen!</V>
<V>Jo minä johonki jou'uin,</V>
<V>jou'uin joutavan jälille,</V>
<V>härän hännän paimeneksi,</V>
<V>vasikkojen vaalijaksi,</V>
<V>joka suon on sotkijaksi,</V>
<V>maan pahan matelijaksi!"</V>
<V>Istui maahan mättähälle,</V>
<V>päätyi päivän rintehesen.</V>
<V>Siinä virkki virsissänsä,</V>
<V>lauluissansa noin lateli:</V>
<V>"Paistapa, Jumalan päivä,</V>
<V>Herran kehrä, hellittele</V>
<V>sepon karjan kaitsijalle,</V>
<V>poloiselle paimenelle,</V>
<V>elä Ilmarin tuville,</V>
<V>emännällen ensinkänä!</V>
<V>Emäntä hyvin elävi,</V>
<V>vehnäsiä viiltelevi,</V>
<V>piirosia pistelevi,</V>
<V>voita päälle vuolaisevi.</V>
<V>Paimen parka kuivan leivän,</V>
<V>kuivan kuoren kurskuttavi,</V>
<V>kauraisen kavertelevi,</V>
<V>lemettisen leikkoavi,</V>
<V>olkisen ojentelevi,</V>
<V>petäjäisen peiputtavi,</V>
<V>veen lipillä luikkoavi</V>
<V>märän mättähän nenästä.</V>
<V>"Mene, päivä, viere, vehnä,</V>
<V>alene, Jumalan aika!</V>
<V>Kule, päivä, kuusikolle,</V>
<V>viere, vehnä, vitsikölle,</V>
<V>karkoa katajikolle,</V>
<V>lennä leppien tasalle!</V>
<V>Päästä paimenta kotihin</V>
<V>voivatia vuolemahan,</V>
<V>rieskoa repäisemähän,</V>
<V>kakkaroita kaivamahan!"</V>
<V>Silloin Ilmarin emäntä,</V>
<V>paimenen pajattaessa,</V>
<V>Kullervoisen kukkuessa,</V>
<V>jo oli vuollut voivatinsa,</V>
<V>itse rieskansa reväisnyt,</V>
<V>kakkaransa kaivaellut;</V>
<V>keittänyt vetisen vellin,</V>
<V>kylmän kaalin Kullervolle,</V>
<V>jos' oli rakki rasvan syönyt,</V>
<V>Musti murkinan pitänyt,</V>
<V>Merkki syönyt mielin määrin,</V>
<V>Halli haukannut halunsa.</V>
<V>Lintunen lehosta lauloi,</V>
<V>pieni lintu pensahasta:</V>
<V>"Jos oisi aika orjan syöä,</V>
<V>isottoman illastella."</V>
<V>Kullervo, Kalervon poika,</V>
<V>katsoi pitkän päivän päälle.</V>
<V>Itse tuon sanoiksi virkki:</V>
<V>"Jo nyt on aika atrioia,</V>
<V>aika ruoalle ruveta,</V>
<V>evähiä etsiskellä."</V>
<V>Ajoi lehmänsä levolle,</V>
<V>karjan maata kankahalle;</V>
<V>itse istui mättähälle,</V>
<V>vihannalle turpehelle.</V>
<V>Laski laukkunsa selästä,</V>
<V>otti leivän laukustansa,</V>
<V>katselevi, kääntelevi.</V>
<V>Tuosta tuon sanoiksi virkki:</V>
<V>"Moni on kakku päältä kaunis,</V>
<V>kuorelta kovin sileä,</V>
<V>vaan on silkkoa sisässä,</V>
<V>akanoita alla kuoren."</V>
<V>Veti veitsensä tupesta</V>
<V>leivän leikkaellaksensa:</V>
<V>veitsi vierähti kivehen,</V>
<V>kasahutti kalliohon;</V>
<V>terä vieri veitsosesta,</V>
<V>katkesi kurauksuesta.</V>
<V>Kullervo, Kalervon poika,</V>
<V>katselevi veitsyttänsä,</V>
<V>itse päätyi itkemähän.</V>
<V>Sanan virkkoi, noin nimesi:</V>
<V>"Yks' oli veitsi veikkoutta,</V>
<V>yksi rauta rakkautta,</V>
<V>isän saamoa eloa,</V>
<V>vanhemman varustamata;</V>
<V>senki katkaisin kivehen,</V>
<V>karahutin kalliohon,</V>
<V>leipähän pahan emännän,</V>
<V>pahan vaimon paistamahan!</V>
<V>"Millä nyt maksan naisen naurun,</V>
<V>naisen naurun, piian pilkan,</V>
<V>akan ilkeän evähät,</V>
<V>pahan porton paistannaiset?"</V>
<V>Varis vaakkui varvikosta,</V>
<V>varis vaakkui, korppi koikkui:</V>
<V>"Oi on kurja kullansolki,</V>
<V>ainoa Kalervon poika!</V>
<V>Mit' olet mielellä pahalla,</V>
<V>syämellä synkeällä?</V>
<V>Ota vitsa viiakosta,</V>
<V>koivu korven notkelmosta,</V>
<V>aja suolle sontareiet,</V>
<V>lehmät liejuhun levitä</V>
<V>puolen suurille susille,</V>
<V>toisen korven kontioille!</V>
<V>"Kaikoa suet kokohon,</V>
<V>karhut kaikki katrahasen!</V>
<V>Suet pistä Pienikiksi,</V>
<V>karhut Kyytäksi kyhäise,</V>
<V>aja karjana kotihin,</V>
<V>kirjavana kartanolle!</V>
<V>Sillä maksat naisen naurun,</V>
<V>pahan vaimon parjaukset."</V>
<V>Kullervo, Kalervon poika,</V>
<V>itse tuon sanoiksi virkki:</V>
<V>"Malta, malta, hiien huora!</V>
<V>Jos itken isoni veistä,</V>
<V>vielä itkenet itseki,</V>
<V>itket lypsylehmiäsi."</V>
<V>Otti vitsan viiakosta,</V>
<V>katajaisen karjanruoskan;</V>
<V>sorti suohon lehmäkarjan,</V>
<V>härät murtohon murenti</V>
<V>puoliksi susien syöä,</V>
<V>puolen korven kontioille.</V>
<V>Suet lausui lehmäsiksi,</V>
<V>karhut karjaksi rakenti,</V>
<V>minkä pisti Pienikiksi,</V>
<V>kunka Kyytäksi kyhäisi.</V>
<V>Lonkui päivä lounahasen,</V>
<V>kiertyi keski-illoillensa,</V>
<V>kulki kuusikon tasalle,</V>
<V>lenti lehmäslypsykselle.</V>
<V>Tuo pahainen paimen raiska,</V>
<V>Kullervo, Kalervon poika,</V>
<V>ajoi kontiot kotihin,</V>
<V>susikarjan kartanolle.</V>
<V>Vielä neuvoi karhujansa,</V>
<V>susillensa suin puheli:</V>
<V>"Repäise emännän reisi,</V>
<V>pure puoli pohkeata,</V>
<V>kun tulevi katsomahan,</V>
<V>lyykistäikse lypsämähän!"</V>
<V>Teki luikun lehmän luista,</V>
<V>härän sarvesta helinän,</V>
<V>torven Tuomikin jalasta,</V>
<V>pillin Kirjon kinterestä.</V>
<V>Lujahutti luikullansa,</V>
<V>toitahutti torvellansa</V>
<V>kolmasti kotimäellä,</V>
<V>kuuesti kujosten suussa.</V>
<V>Tuop' on Ilmarin emäntä,</V>
<V>sepon akka, selvä nainen,</V>
<V>viikon maiotta viruvi,</V>
<V>kesävoitta kellettävi.</V>
<V>Kuuli suolta soittamisen,</V>
<V>kajahuksen kankahalta.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Ole kiitetty, Jumala!</V>
<V>Torvi soipi, karja saapi!</V>
<V>Mist' on orja sarven saanut,</V>
<V>torven raataja tavannut,</V>
<V>kun tuo soitelleen tulevi,</V>
<V>toitatellen torvettavi,</V>
<V>puhki korvani puhuvi,</V>
<V>läpi pääni läylentävi?"</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Suolt' on orja sarven saanut,</V>
<V>tuonut torven liettehestä.</V>
<V>Jo nyt on karjasi kujalla,</V>
<V>lehmät lääväpellon päässä;</V>
<V>saaospa savun panohon,</V>
<V>käyös lehmät lypsämähän!"</V>
<V>Sepä Ilmarin emäntä</V>
<V>käski muorin lypsämähän:</V>
<V>"Käypä, muori, lypsämähän,</V>
<V>raavahat rakentamahan!</V>
<V>Enpä itse ennättäisi</V>
<V>taikinan alustehelta."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Ainapa hyvät emännät,</V>
<V>taitavat taloiset vaimot</V>
<V>itse ennen lehmät lypsi,</V>
<V>itse raavahat rakenti."</V>
<V>Siitä Ilmarin emäntä</V>
<V>sai itse savupanolle,</V>
<V>tuosta lypsylle tulevi.</V>
<V>Katsoi kerran karjoansa,</V>
<V>silmäeli siivatoita;</V>
<V>sanan virkkoi, noin nimesi:</V>
<V>"Karja on kaunihin näköinen,</V>
<V>siivatat sileäkarvat,</V>
<V>kaikki ilveksen iholla,</V>
<V>metsän uuhen untuvalla,</V>
<V>tuntuvilla tummelilla,</V>
<V>nännillä näpähyvillä."</V>
<V>Lyhmistihe lypsämähän,</V>
<V>heittihe heruttamahan.</V>
<V>Veti kerran, tuosta toisen,</V>
<V>kohta kolmatta yritti:</V>
<V>susi päälle suimastaikse,</V>
<V>karhu päälle kuopaiseikse.</V>
<V>Susi suun revittelevi,</V>
<V>karhu kiskoi kinttusuonet,</V>
<V>puri puolen pohkeata,</V>
<V>katkoi kannan sääriluusta.</V>
<V>Kullervo, Kalervon poika,</V>
<V>sillä kosti piian pilkan,</V>
<V>piian pilkan, naisen naurun,</V>
<V>pahan vaimon palkan maksoi.</V>
<V>Ilmarin iso emäntä</V>
<V>itse loihe itkemähän,</V>
<V>sanan virkkoi, noin nimesi:</V>
<V>"Pahoin teit sä, paimo parka!</V>
<V>Ajoit kontiot kotihin,</V>
<V>suet suurille pihoille!"</V>
<V>Kullervo, Kalervon poika,</V>
<V>tuopa tuohon vastaeli:</V>
<V>"Pahoin tein mä, paimen parka,</V>
<V>et hyvin, emäntä parka!</V>
<V>Leivoit sie kivisen leivän,</V>
<V>kakun paistoit kallioisen:</V>
<V>ve'in veitseni kivehen,</V>
<V>karahutin kalliohon</V>
<V>- ainoan isoni veitsen,</V>
<V>sukukuntani kuraksen!"</V>
<V>Sanoi Ilmarin emäntä:</V>
<V>"Oi sie paimo, armas paimo!</V>
<V>Myöstytäpä miettehesi,</V>
<V>perin lausu lausehesi,</V>
<V>päästä suen suutehista,</V>
<V>karhun kynnestä kavista!</V>
<V>Mie sun paioilla parannan,</V>
<V>kaatioilla kaunistelen,</V>
<V>syötän voilla, vehnäsillä,</V>
<V>juotan rieskamaitosilla;</V>
<V>vuoen syötän raatamatta,</V>
<V>toisen työlle työntämättä.</V>
<V>"Kun et jou'u päästämähän,</V>
<V>käy pian kerittämähän,</V>
<V>kohta kaaun kuolijaksi,</V>
<V>muutun mullan muotoiseksi."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Kun on kuollet, kuolkosipa,</V>
<V>kaotkosi, kun kaonnet!</V>
<V>Sija on maassa mennehillä,</V>
<V>kalmassa kaonnehilla,</V>
<V>maata mahtavaisimmanki,</V>
<V>leve'immänki levätä."</V>
<V>Sanoi Ilmarin emäntä:</V>
<V>"Oi Ukko, ylijumala!</V>
<V>Jou'uttele jousi suuri,</V>
<V>katso kaaresi parahin,</V>
<V>pane vaskinen vasama</V>
<V>tuon tulisen jousen päälle!</V>
<V>Työnnytä tulinen nuoli,</V>
<V>ammu vaskinen vasama,</V>
<V>ammu kautta kainaloien,</V>
<V>halki hartiolihojen:</V>
<V>kaa'a tuo Kalervon poika,</V>
<V>ammu kurja kuolijaksi</V>
<V>nuolella teräsnenällä,</V>
<V>vasamalla vaskisella!"</V>
<V>Kullervo, Kalervon poika,</V>
<V>itse tuon sanoiksi virkki:</V>
<V>"Oi Ukko, ylijumala!</V>
<V>Elä sie minua ammu!</V>
<V>Ammu Ilmarin emäntä,</V>
<V>kaota katala nainen</V>
<V>siirtymättänsä sijalta,</V>
<V>kulkematta kunnekana!"</V>
<V>Siitä Ilmarin emäntä,</V>
<V>tuo tarkan takojan nainen,</V>
<V>vieri kohta kuolijaksi,</V>
<V>kaatui kattilanoeksi</V>
<V>oman pirttinsä pihalle,</V>
<V>kape'ille kartanoille.</V>
<V>Se oli meno nuoren naisen,</V>
<V>kanssa kaunihin emännän,</V>
<V>jot' oli viikon valvateltu,</V>
<V>vuosin kuusin kuulusteltu</V>
<V>Ilmarin iki-iloksi,</V>
<V>sepon kuulun kunniaksi.</V>
</TEXT>
</ITEM>
<ITEM nro="kalevala34" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>34</ID>
<TMP>1849</TMP>
</META>
<TEXT>
<CPT>Neljäsneljättä runo</CPT>
<V>Kullero, Kalervon poika,</V>
<V>sinisukka äijön lapsi,</V>
<V>hivus keltainen, korea,</V>
<V>kengän kauto kaunokainen,</V>
<V>itse läksi astumahan</V>
<V>luota seppo Ilmarisen,</V>
<V>ennenkuin isäntä saisi</V>
<V>naisen kuolon korvihinsa,</V>
<V>painuisi pahoille mielin,</V>
<V>tapahtuisi tappelohon.</V>
<V>Läksi soitellen seposta,</V>
<V>ilon lyöen Ilman mailta,</V>
<V>kullervoiten kankahalla,</V>
<V>patakoitellen palolla:</V>
<V>suo sorahti, maa järähti,</V>
<V>kangas vastahan kajahti</V>
<V>Kullervoisen soitantoa,</V>
<V>ilkeän ilonpitoa.</V>
<V>Kuului se sepon pajahan.</V>
<V>Seppo seisottui pajassa,</V>
<V>sai kujalle kuulemahan,</V>
<V>kartanolle katsomahan,</V>
<V>mikä soitanta salolla,</V>
<V>kullervointa kankahalla.</V>
<V>Jo näki toet totiset,</V>
<V>valehettomat, vakaiset:</V>
<V>näki naisen nukkunehen,</V>
<V>kaunoisensa kaatunehen,</V>
<V>kaatunehen kartanolle,</V>
<V>kellistynehen keolle.</V>
<V>Siihen seppo seisottihe</V>
<V>syämellä synkeällä.</V>
<V>Puuttui yöksi itkemähän,</V>
<V>viikoksi vetistämähän.</V>
<V>Mieli ei tervoa parempi,</V>
<V>syän ei syttä valkeampi.</V>
<V>Itse Kullervo käveli,</V>
<V>astui eelle jonnekunne,</V>
<V>päivän korpia kovia,</V>
<V>hiien hirsikankahia.</V>
<V>Illan tullen, yön pimeten</V>
<V>päätyi maahan mättähälle.</V>
<V>Siinä istuvi isotoin,</V>
<V>armotoin ajattelevi:</V>
<V>"Mikä lie minunki luonut,</V>
<V>kuka kurjaisen kuvannut</V>
<V>kuuksi päiväksi kululle,</V>
<V>iäkseni ilman alle?</V>
<V>"Kotihinsa muut menevät,</V>
<V>majoillensa matkoavat:</V>
<V>mull' on korvessa kotini,</V>
<V>kankahalla kartanoni,</V>
<V>tuulessa tulisijani,</V>
<V>satehessa saunan löyly.</V>
<V>"Ellöspä, hyvä Jumala,</V>
<V>elkösi sinä ikänä</V>
<V>luoko lasta luonnotointa</V>
<V>eikä aivan armotointa,</V>
<V>isotointa alle ilman,</V>
<V>emotointa ensinkänä,</V>
<V>niinkuin loit minun, Jumala,</V>
<V>minun kurjaisen kuvasit,</V>
<V>loit kuin lokkien sekahan,</V>
<V>karille meren kajavan!</V>
<V>Päivä pääskyille tulevi,</V>
<V>varpusille valkenevi,</V>
<V>ilo ilman lintusille;</V>
<V>ei minulle milloinkana,</V>
<V>tule ei päivä polvenensa,</V>
<V>ei ilo sinä ikänä!</V>
<V>"En tieä tekijätäni</V>
<V>enkä tunne tuojoani.</V>
<V>Liekö telkkä tielle tehnyt,</V>
<V>sorsa suolle suorittanut,</V>
<V>tavi rannalle takonut,</V>
<V>koskelo kiven kolohon?</V>
<V>"Piennä jäin minä isosta,</V>
<V>matalana maammostani.</V>
<V>Iso kuoli, äiti kuoli,</V>
<V>kuoli muu sukuni suuri;</V>
<V>jätti mulle jäiset kengät,</V>
<V>sukat uhkuiset unohti;</V>
<V>jätti jäisille jälille,</V>
<V>pyöriville portahille,</V>
<V>joka suohon sortumahan,</V>
<V>likahan litistymähän...</V>
<V>Vaan en nyt iällä tällä,</V>
<V>en mä vielä jouakana</V>
<V>soille sotkuportahiksi,</V>
<V>silloiksi likasijoille.</V>
<V>Enkä sinnes suohon sorru,</V>
<V>kunnes kannan kahta kättä,</V>
<V>viittä sormea viritän,</V>
<V>kynttä kymmentä ylennän."</V>
<V>Jopa juohtui mielehensä,</V>
<V>puuttui aivohon ajatus</V>
<V>käyä Untamon kylähän,</V>
<V>kostoa isonsa kohlut,</V>
<V>ison kohlut, maammon mahlat,</V>
<V>itsensä pahoin-piännät.</V>
<V>Sanan virkkoi, noin nimesi:</V>
<V>"Vuota, vuota, Untamoinen,</V>
<V>maltapa, sukuni surma!</V>
<V>Kun tulen minä sotahan,</V>
<V>tokko saan tuvat tuhaksi,</V>
<V>kartanot kekälehiksi?"</V>
<V>Tuli akka vastahansa,</V>
<V>siniviitta viian eukko.</V>
<V>Hänpä tuon sanoiksi virkki,</V>
<V>itse lausui, noin nimesi:</V>
<V>"Kunne läksit, Kullervoinen,</V>
<V>kaaloat, Kalervon poika?"</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Juohtui mielehen minulle,</V>
<V>puuttui aivohon ajatus</V>
<V>mennä tuonne toisialle,</V>
<V>käyä Untamon kylähän,</V>
<V>kostoa sukuni surma,</V>
<V>ison kohlut, maammon mahlat,</V>
<V>polttoa tuvat tuhaksi,</V>
<V>kypeniksi kyyetellä."</V>
<V>Akka tuo sanoiksi virkki,</V>
<V>itse lausui, noin nimesi:</V>
<V>"Ei ole surmattu sukusi,</V>
<V>viel' ei kaatunut Kalervo.</V>
<V>On sulla iso elossa,</V>
<V>maammo maille tervehenä."</V>
<V>"Oi on armas akkaseni!</V>
<V>Sano, armas akkaseni:</V>
<V>missäpä minun isoni,</V>
<V>kussa kaunis kantajani?"</V>
<V>"Tuollapa sinun isosi,</V>
<V>tuolla kaunis kantajasi</V>
<V>Lapin laajalla rajalla,</V>
<V>kalalammin laitehella."</V>
<V>"Oi on armas akkaseni!</V>
<V>Sano, armas akkaseni:</V>
<V>mitenkä mä sinne pääsnen,</V>
<V>kuten kulkea osannen?"</V>
<V>"Hyvä on sinne päästäksesi,</V>
<V>ouonkin osataksesi,</V>
<V>korven kolkka käyäksesi,</V>
<V>joen ranta juostaksesi.</V>
<V>Astut päivän, tuosta toisen,</V>
<V>astut kohta kolmannenki,</V>
<V>kulet kohti luotehesen.</V>
<V>Vaara vastahan tulevi:</V>
<V>sie astu alatse vaaran,</V>
<V>käy vaaran vasenta puolta!</V>
<V>Tuostapa joki tulevi</V>
<V>oikealle puolellesi:</V>
<V>käy sitä joen sivua</V>
<V>kolmen kosken kuohumitse!</V>
<V>Tulet niemen tutkaimehen,</V>
<V>pääyt päähän pitkän kaiskun;</V>
<V>tupa on niemen tutkaimessa,</V>
<V>kalasauna kaiskun päässä:</V>
<V>siinäpä iso elävi,</V>
<V>siinä kaunis kantajasi,</V>
<V>siinäpä sisaresiki,</V>
<V>kaksi kaunista tytärtä."</V>
<V>Kullervo, Kalervon poika,</V>
<V>läksi tuosta astumahan.</V>
<V>Astui päivän, tuosta toisen,</V>
<V>astui kohta kolmannenki,</V>
<V>kulki kohti luotehesen.</V>
<V>Tuli vaara vastahansa:</V>
<V>hän astui alaisin puolin,</V>
<V>vaaran lievettä vasenta.</V>
<V>Joutuvi joelle tuosta:</V>
<V>astuvi joen sivua,</V>
<V>jokivarrutta vasenta.</V>
<V>Kulki kolmen kosken kautta,</V>
<V>tuli niemen tutkaimehen,</V>
<V>päätyi päähän pitkän niemen:</V>
<V>tupa oli niemen tutkaimessa,</V>
<V>kalasauna kaiskun päässä.</V>
<V>Meni hän tupahan tuosta</V>
<V>- eipä tunneta tuvassa:</V>
<V>"Mistä vieras veen takoa,</V>
<V>kusta kulkijain kotoisin?"</V>
<V>"Etkö tunne poikoasi,</V>
<V>tunne et lastasi omoa,</V>
<V>jonka Untamon urohot</V>
<V>veivät kanssansa kotihin</V>
<V>ison vaaksan varrellisna,</V>
<V>emon värttinän pituisna?"</V>
<V>Emo ennätti sanoa,</V>
<V>vaimo vanha lausuella:</V>
<V>"Ohoh poikani poloinen,</V>
<V>ohoh kurja kullansolki!</V>
<V>Ettäpäs elävin silmin</V>
<V>näitä maita matkaelet,</V>
<V>kun jo itkin kuolleheksi,</V>
<V>jo kauan kaonneheksi!</V>
<V>"Kaks' oli poikoa minulla,</V>
<V>kaksi kaunista tytärtä.</V>
<V>Niist' oli osattomalta</V>
<V>kaksi vanhinta kaonnut:</V>
<V>poika suurehen sotahan,</V>
<V>tyttö tietämättömihin.</V>
<V>Poikani tuli takaisin,</V>
<V>eipä tyttö tullekana."</V>
<V>Kullervo, Kalervon poika,</V>
<V>itse ennätti kysyä:</V>
<V>"Kunne tyttösi katosi,</V>
<V>minne sai sisarueni?"</V>
<V>Emo tuon sanoiksi virkki,</V>
<V>itse lausui, noin nimesi:</V>
<V>"Tuonne tyttöni katosi,</V>
<V>tuonne sai sisaruesi:</V>
<V>läksi marjahan metsälle,</V>
<V>alle vaaran vaapukkahan;</V>
<V>sinnepä kana katosi,</V>
<V>lintu kuoli liian surman,</V>
<V>surmahan sanattomahan,</V>
<V>nimen tietämättömähän.</V>
<V>"Kenen tyttöä ikävä?</V>
<V>Kenen muun, kun ei emonsa!</V>
<V>Emon etso eellimäisnä,</V>
<V>emon etso, emon kaiho.</V>
<V>Läksinpä, emo poloinen,</V>
<V>etsimähän tyttöäni;</V>
<V>juoksin korvet kontiona,</V>
<V>salot saukkona samosin.</V>
<V>Etsin päivän, tuosta toisen,</V>
<V>etsin kohta kolmannenki.</V>
<V>Päivän kolmannen perästä,</V>
<V>viikon päästä viimeistäki</V>
<V>nousin suurelle mäelle,</V>
<V>korkealle kukkulalle.</V>
<V>Huusin tuosta tyttöäni,</V>
<V>kaonnutta kaihoelin:</V>
<V>'Missä olet, tyttöseni?</V>
<V>Tule jo, tyttöni, kotihin!'</V>
<V>"Noinpa huusin tyttöäni,</V>
<V>kaonnutta kaipaelin.</V>
<V>Vaarat vastahan saneli,</V>
<V>kankahat kajahtelivat:</V>
<V>'Elä huua tyttöäsi,</V>
<V>elä huua, hoilaele!</V>
<V>Ei se saa sinä ikänä,</V>
<V>ei paloa polvenansa</V>
<V>emon entisen tiloille,</V>
<V>taaton vanhan valkamoille.'"</V>
</TEXT>
</ITEM>
<ITEM nro="kalevala35" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>35</ID>
<TMP>1849</TMP>
</META>
<TEXT>
<CPT>Viidesneljättä runo</CPT>
<V>Kullervo, Kalervon poika,</V>
<V>sinisukka äijön lapsi,</V>
<V>sai tuosta elelemähän</V>
<V>alla varjon vanhempien;</V>
<V>ei saanut älyämähän,</V>
<V>miehen mieltä ottamahan,</V>
<V>kun oli kaltoin kasvateltu,</V>
<V>tuhmin lasna tuuiteltu</V>
<V>luona kalton kasvattajan,</V>
<V>tuon on tuhman tuuittajan.</V>
<V>Poika työlle työnteleikse,</V>
<V>raaolle rakenteleikse.</V>
<V>Kaalasi kalastamahan,</V>
<V>nuotan suuren souantahan.</V>
<V>Itse tuossa noin sanovi,</V>
<V>airo käessä arvelevi:</V>
<V>"Veänkö väen mukahan,</V>
<V>souan tarmoni takoa</V>
<V>vai veän asun mukahan,</V>
<V>souan tarpehen takoa?"</V>
<V>Perimies perältä lausui,</V>
<V>sanan virkkoi, noin nimesi:</V>
<V>"Jos veät väen mukahan,</V>
<V>souat tarmosi takoa,</V>
<V>et vetäne purtta poikki</V>
<V>etkä hankoja hajalle."</V>
<V>Kullervo, Kalervon poika,</V>
<V>veälti väen mukahan,</V>
<V>souti tarmonsa takoa:</V>
<V>souti poikki puiset hangat,</V>
<V>katajaiset kaaret katkoi,</V>
<V>venon haapaisen hajotti.</V>
<V>Sai Kalervo katsomahan.</V>
<V>Sanan virkkoi, noin nimesi:</V>
<V>"Ei sinusta soutajaksi!</V>
<V>Souit poikki puiset hangat,</V>
<V>katajaiset kaaret katkoit,</V>
<V>koko haapion hajotit!</V>
<V>Mene nuotan tarvontahan!</V>
<V>Lienet tarpoja parempi."</V>
<V>Kullervo, Kalervon poika,</V>
<V>meni nuotan tarvontahan.</V>
<V>Itse tuossa tarpoimelta</V>
<V>sanan virkkoi, noin nimesi:</V>
<V>"Tarvonko olan takoa,</V>
<V>panen miehuuen nojassa</V>
<V>vai panen asun mukahan,</V>
<V>tarvon tarpehen takoa?"</V>
<V>Vetäjä sanansa virkki:</V>
<V>"Mi on siitä tarpojasta,</V>
<V>ku ei tarvo olan takoa,</V>
<V>pane miehuuen nojassa!"</V>
<V>Kullervo, Kalervon poika,</V>
<V>tarpaisi olan takoa,</V>
<V>pani miehuuen nojassa:</V>
<V>ve'en velliksi seotti,</V>
<V>tarpoi nuotan tappuroiksi,</V>
<V>kalat liivaksi litsotti.</V>
<V>Sai Kalervo katsomahan.</V>
<V>Sanan virkkoi, noin nimesi:</V>
<V>"Ei sinusta tarpojaksi!</V>
<V>Tarvoit nuotan tappuroiksi,</V>
<V>ruumeniksi pullot rouhit,</V>
<V>selykset paloin paloitit!</V>
<V>Lähe viemähän vetoja,</V>
<V>maarahoja maksamahan!</V>
<V>Lienet matkassa parempi,</V>
<V>taipalella taitavampi."</V>
<V>Kullervo, Kalervon poika,</V>
<V>sinisukka äijön lapsi,</V>
<V>hivus keltainen, korea,</V>
<V>kengän kauto kaunokainen,</V>
<V>läksi viemähän vetoja,</V>
<V>maajyviä maksamahan.</V>
<V>Vietyä vetoperänsä,</V>
<V>maajyväset maksettua</V>
<V>rekehensä reutoaikse,</V>
<V>kohennaikse korjahansa.</V>
<V>Alkoi kulkea kotihin,</V>
<V>matkata omille maille.</V>
<V>Ajoa järyttelevi,</V>
<V>matkoansa mittelevi</V>
<V>noilla Väinön kankahilla,</V>
<V>ammoin raatuilla ahoilla.</V>
<V>Neiti vastahan tulevi,</V>
<V>hivus kulta hiihtelevi</V>
<V>noilla Väinön kankahilla,</V>
<V>ammoin raatuilla ahoilla.</V>
<V>Kullervo, Kalervon poika,</V>
<V>jo tuossa piättelevi;</V>
<V>alkoi neittä haastatella,</V>
<V>haastatella, houkutella:</V>
<V>"Nouse, neito, korjahani,</V>
<V>taaksi maata taljoilleni!"</V>
<V>Neiti suksilta sanovi,</V>
<V>hiihtimiltä hiioavi:</V>
<V>"Surma sulle korjahasi,</V>
<V>tauti taaksi taljoillesi!"</V>
<V>Kullervo, Kalervon poika,</V>
<V>sinisukka äijön lapsi,</V>
<V>iski virkkua vitsalla,</V>
<V>helähytti helmivyöllä.</V>
<V>Virkku juoksi, matka joutui,</V>
<V>tie vieri, reki rasasi.</V>
<V>Ajoa järyttelevi,</V>
<V>matkoansa mittelevi</V>
<V>selvällä meren selällä,</V>
<V>ulapalla aukealla.</V>
<V>Neiti vastahan tulevi,</V>
<V>kautokenkä kaaloavi</V>
<V>selvällä meren selällä,</V>
<V>ulapalla aukealla.</V>
<V>Kullervo, Kalervon poika,</V>
<V>hevoista piättelevi,</V>
<V>suutansa sovittelevi,</V>
<V>sanojansa säätelevi:</V>
<V>"Tule korjahan, korea,</V>
<V>maan valio, matkoihini!"</V>
<V>Neiti vastahan sanovi,</V>
<V>kautokenkä kalkuttavi:</V>
<V>"Tuoni sulle korjahasi,</V>
<V>Manalainen matkoihisi!"</V>
<V>Kullervo, Kalervon poika,</V>
<V>sinisukka äijön lapsi,</V>
<V>iski virkkua vitsalla,</V>
<V>helähytti helmivyöllä.</V>
<V>Virkku juoksi, matka joutui,</V>
<V>reki vieri, tie lyheni.</V>
<V>Ajavi karettelevi,</V>
<V>matkoansa mittelevi</V>
<V>noilla Pohjan kankahilla,</V>
<V>Lapin laajoilla rajoilla.</V>
<V>Neiti vastahan tulevi,</V>
<V>tinarinta riioavi</V>
<V>noilla Pohjan kankahilla,</V>
<V>Lapin laajoilla rajoilla.</V>
<V>Kullervo, Kalervon poika,</V>
<V>hevoistansa hillitsevi,</V>
<V>suutansa sovittelevi,</V>
<V>sanojansa säätelevi:</V>
<V>"Käy, neito, rekoseheni,</V>
<V>armas, alle vilttieni,</V>
<V>syömähän omeniani,</V>
<V>puremahan päähkeniä!"</V>
<V>Neiti vastahan sanovi,</V>
<V>tinarinta riuskuttavi:</V>
<V>"Sylen, kehno, kelkkahasi,</V>
<V>retkale, rekosehesi!</V>
<V>Vilu on olla viltin alla,</V>
<V>kolkko korjassa eleä."</V>
<V>Kullervo, Kalervon poika,</V>
<V>sinisukka äijön lapsi,</V>
<V>koppoi neion korjahansa,</V>
<V>reualti rekosehensa,</V>
<V>asetteli taljoillensa,</V>
<V>alle viltin vieretteli.</V>
<V>Neiti tuossa noin sanovi,</V>
<V>tinarinta riitelevi:</V>
<V>"Päästä pois minua tästä,</V>
<V>laske lasta vallallensa</V>
<V>kunnotointa kuulemasta,</V>
<V>pahalaista palvomasta,</V>
<V>tahi potkin pohjan puhki,</V>
<V>levittelen liistehesi,</V>
<V>korjasi pilastehiksi,</V>
<V>rämäksi re'en retukan!"</V>
<V>Kullervo, Kalervon poika,</V>
<V>sinisukka äijön lapsi,</V>
<V>aukaisi rahaisen arkun,</V>
<V>kimahutti kirjakannen;</V>
<V>näytteli hope'itansa,</V>
<V>verkaliuskoja levitti,</V>
<V>kultasuita sukkasia,</V>
<V>vöitänsä hopeapäitä.</V>
<V>Verat veivät neien mielen,</V>
<V>raha muutti morsiamen,</V>
<V>hopea hukuttelevi,</V>
<V>kulta kuihauttelevi.</V>
<V>Kullervo, Kalervon poika,</V>
<V>sinisukka äijön lapsi,</V>
<V>tuossa neittä mairotteli,</V>
<V>kuihutteli, kutkutteli,</V>
<V>käsi orosen ohjaksissa,</V>
<V>toinen neitosen nisoissa.</V>
<V>Siinä neitosen kisasi,</V>
<V>tinarinnan riu'utteli</V>
<V>alla vaipan vaskikirjan,</V>
<V>päällä taljan taplikkaisen.</V>
<V>Jo antoi Jumala aamun,</V>
<V>toi Jumala toisen päivän.</V>
<V>Niin neiti sanoiksi virkki,</V>
<V>kysytteli, lausutteli:</V>
<V>"Mist' olet sinä sukuisin,</V>
<V>kusta, rohkea, rotuisin?</V>
<V>Lienet suurtaki sukua,</V>
<V>isoa isän aloa."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"En ole sukua suurta,</V>
<V>enkä suurta enkä pientä,</V>
<V>olen kerran keskimäistä:</V>
<V>Kalervon katala poika,</V>
<V>tuhma poika tuiretuinen,</V>
<V>lapsi kehjo keiretyinen.</V>
<V>Vaan sano oma sukusi,</V>
<V>oma rohkea rotusi,</V>
<V>jos olet sukua suurta,</V>
<V>isoa isän aloa!"</V>
<V>Neiti varsin vastoavi,</V>
<V>sanan virkkoi, noin nimesi:</V>
<V>"En ole sukua suurta,</V>
<V>enkä suurta enkä pientä,</V>
<V>olen kerran keskimäistä:</V>
<V>Kalervon katala tyttö,</V>
<V>tyhjä tyttö tuiretuinen,</V>
<V>lapsi kehjo keiretyinen.</V>
<V>"Ennen lasna ollessani</V>
<V>emon ehtoisen eloilla</V>
<V>läksin marjahan metsälle,</V>
<V>alle vaaran vaapukkahan.</V>
<V>Poimin maalta mansikoita,</V>
<V>alta vaaran vaapukoita;</V>
<V>poimin päivän, yön lepäsin.</V>
<V>Poimin päivän, poimin toisen;</V>
<V>päivälläpä kolmannella</V>
<V>en tiennyt kotihin tietä:</V>
<V>tiehyt metsähän veteli,</V>
<V>ura saatteli salolle.</V>
<V>"Siinä istuin jotta itkin.</V>
<V>Itkin päivän jotta toisen;</V>
<V>päivänäpä kolmantena</V>
<V>nousin suurelle mäelle,</V>
<V>korkealle kukkulalle.</V>
<V>Tuossa huusin, hoilaelin.</V>
<V>Salot vastahan saneli,</V>
<V>kankahat kajahtelivat:</V>
<V>'Elä huua, hullu tyttö,</V>
<V>elä, mieletöin, melua!</V>
<V>Ei se kuulu kumminkana,</V>
<V>ei kuulu kotihin huuto.'</V>
<V>"Päivän päästä kolmen, neljän,</V>
<V>viien, kuuen viimeistäki</V>
<V>kohennihin kuolemahan,</V>
<V>heitihin katoamahan.</V>
<V>Enkä kuollut kuitenkana,</V>
<V>en mä kalkinen kaonnut!</V>
<V>"Oisin kuollut, kurja raukka,</V>
<V>oisin katkennut, katala,</V>
<V>äsken tuosta toisna vuonna,</V>
<V>kohta kolmanna kesänä</V>
<V>oisin heinänä helynnyt,</V>
<V>kukoistellut kukkapäänä,</V>
<V>maassa marjana hyvänä,</V>
<V>punaisena puolukkana,</V>
<V>nämät kummat kuulematta,</V>
<V>haikeat havaitsematta."</V>
<V>Sai toki sanoneheksi,</V>
<V>kerran kertoelleheksi:</V>
<V>heti repsahti re'estä,</V>
<V>siitä juoksihe jokehen,</V>
<V>kosken kuohu'un kovahan,</V>
<V>palavahan pyörtehesen.</V>
<V>Siihen surmansa sukesi,</V>
<V>kuolemansa kohtaeli;</V>
<V>löyti turvan Tuonelassa,</V>
<V>armon aaltojen seassa.</V>
<V>Kullervo, Kalervon poika,</V>
<V>pyyhältihe korjastansa,</V>
<V>alkoi itkeä isosti,</V>
<V>valitella vaikeasti:</V>
<V>"Voi poloinen, päiviäni,</V>
<V>voipa, kurja, kummiani,</V>
<V>kun pi'in sisarueni,</V>
<V>turmelin emoni tuoman!</V>
<V>Voi isoni, voi emoni,</V>
<V>voi on valtavanhempani!</V>
<V>Minnekä minua loitte,</V>
<V>kunne kannoitte katalan?</V>
<V>Parempi olisin ollut</V>
<V>syntymättä, kasvamatta,</V>
<V>ilmahan sikeämättä,</V>
<V>maalle tälle täytymättä.</V>
<V>Eikä surma suorin tehnyt,</V>
<V>tauti oike'in osannut,</V>
<V>kun ei tappanut minua,</V>
<V>kaottanut kaksiöisnä."</V>
<V>Veitsin länkensä levitti,</V>
<V>rauoin rahnoi rahkehensa,</V>
<V>hyppäsi hyvän selälle,</V>
<V>hyvän laukin lautasille.</V>
<V>Ajavi palasen maata,</V>
<V>pikkaraisen piirrältävi,</V>
<V>päätyvi ison pihoille,</V>
<V>oman taaton tanterelle.</V>
<V>Emo päätyvi pihalle:</V>
<V>"Oi emoni, kantajani!</V>
<V>Kun oisit, emo kuluni,</V>
<V>synnyteltäissä minua</V>
<V>pannut saunahan savua,</V>
<V>lyönyt saunan salpa päälle,</V>
<V>tukahuttanut savuhun,</V>
<V>kaottanut kaksiöisnä,</V>
<V>vienyt hurstilla vetehen,</V>
<V>upotellut uutimella,</V>
<V>luonut tuutusen tulehen,</V>
<V>liekun lietehen sysännyt!</V>
<V>"Oisiko kylä kysynyt:</V>
<V>'Missä tuutunen tuvasta,</V>
<V>mitä sauna salpa päällä?'</V>
<V>Sinä oisit vastannunna:</V>
<V>'Tuutusen tulessa poltin,</V>
<V>liekun liesivalkeassa.</V>
<V>Saunassa te'in ituja,</V>
<V>ma'ustelin maltahia.'"</V>
<V>Emo ennätti kysyä,</V>
<V>vanhempansa tutkaella:</V>
<V>"Mi sinulla, poikaseni,</V>
<V>mikä kumma kuulumassa?</V>
<V>On kuin Tuonelta tulisit,</V>
<V>Manalalta matkoaisit!"</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Jo nyt on kummat kuulununna,</V>
<V>turmiot tapahtununna,</V>
<V>kun pi'in oman sisaren,</V>
<V>turmelin emoni tuoman!</V>
<V>"Tulin viennästä vetojen,</V>
<V>maarahojen maksannasta.</V>
<V>Päätyi neito vastahani;</V>
<V>mie tuota kisauttelin:</V>
<V>se oli sisarueni,</V>
<V>se oman emoni lapsi!</V>
<V>"Se jo surmansa sukesi,</V>
<V>kuolemansa kohtaeli</V>
<V>kosken kuohu'un kovahan,</V>
<V>palavahan pyörtehesen.</V>
<V>Itse en nyt tieäkänä,</V>
<V>arvoa, älyäkänä,</V>
<V>kunne surmani sukean,</V>
<V>kunne, kurja, kuoletaime:</V>
<V>suuhun ulvovan sutosen,</V>
<V>karhun kiljuvan kitahan</V>
<V>vainko vatsahan valahan,</V>
<V>meren hauin hampahisin?"</V>
<V>Emo tuon sanoiksi virkki:</V>
<V>"Ellös menkö, poikaseni,</V>
<V>suuhun ulvovan sutosen,</V>
<V>karhun kiljuvan kitahan</V>
<V>eläkä vatsahan valahan,</V>
<V>hauin hirmun hampahisin!</V>
<V>Onpa suurta Suomen nientä,</V>
<V>sankoa Savon rajoa</V>
<V>piillä miehen pillojansa,</V>
<V>hävetä pahoja töitä,</V>
<V>piillä vuotta viisi, kuusi,</V>
<V>ynnähän yheksän vuotta,</V>
<V>kunnes aika armon tuopi,</V>
<V>vuoet huolen huojentavi."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Enkä lähe piilemähän,</V>
<V>en, paha, pakenemahan!</V>
<V>Lähen surman suun esille,</V>
<V>Kalman kartanon oville,</V>
<V>suurille sotasijoille,</V>
<V>miesten tappotanterille:</V>
<V>viel' on Unto oikeana,</V>
<V>mies katala kaatamatta,</V>
<V>kostamatta taaton kohlut,</V>
<V>maammon mahlat maksamatta,</V>
<V>muistamatta muutki vaivat,</V>
<V>itseni hyvin-piännät."</V>
</TEXT>
</ITEM>
<ITEM nro="kalevala36" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>36</ID>
<TMP>1849</TMP>
</META>
<TEXT>
<CPT>Kuudesneljättä runo</CPT>
<V>Kullervo, Kalervon poika,</V>
<V>sinisukka äijön lapsi,</V>
<V>siitä suorikse sotahan,</V>
<V>vainotielle valmistaikse.</V>
<V>Hioi hetken miekkoansa,</V>
<V>toisen keihoa teroitti.</V>
<V>Emo tuon sanoiksi virkki:</V>
<V>"Ellös, poikani poloinen,</V>
<V>saako suurehen sotahan,</V>
<V>menkö miekan melskehesen!</V>
<V>Ken suotta sotahan saapi,</V>
<V>tahallansa tappelohon,</V>
<V>se soassa surmatahan,</V>
<V>tapetahan tappelossa,</V>
<V>miekkoihin menetetähän,</V>
<V>kalpoihinsa kaaetahan.</V>
<V>"Lähet vuohella sotahan,</V>
<V>kaurihilla tappelohon.</V>
<V>Pian vuohi voitetahan,</V>
<V>kauris kaatahan likahan:</V>
<V>tulet koiralla kotihin,</V>
<V>sammakolla saat piha'an."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"En mä silloin suohon sorru</V>
<V>enkä kaau kankahalle,</V>
<V>korppien kotisijoille,</V>
<V>variksien vainioille,</V>
<V>kun sorrun sotatiloille,</V>
<V>vaivun vainotanterille.</V>
<V>Somap' on sotahan kuolla,</V>
<V>kaunis miekan kalskehesen!</V>
<V>Sorea sotainen tauti:</V>
<V>äkin poika pois tulevi,</V>
<V>potematta pois menevi,</V>
<V>laihtumatta lankeavi."</V>
<V>Tuon emo sanoiksi virkki:</V>
<V>"Kun sinä sotahan kuolet,</V>
<V>mitä jääpi taatollesi</V>
<V>vanhan päivänsä varaksi?"</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Kuolkohon kujarikoille,</V>
<V>kaatukohon kartanolle!"</V>
<V>"Mitä jääpi maammollesi</V>
<V>vanhan päivänsä varaksi?"</V>
<V>"Kuolkohon kupo sylihin,</V>
<V>läävähän läkähtyköhön!"</V>
<V>"Mitä jääpi veikollesi</V>
<V>päivän vastaisen varaksi?"</V>
<V>"Metsähän menettyköhön,</V>
<V>vainiolle vaipukohon!"</V>
<V>"Mitä jääpi siskollesi</V>
<V>päivän vastaisen varaksi?"</V>
<V>"Kaivotielle kaatukohon,</V>
<V>sotkutielle sortukohon!"</V>
<V>Kullervo, Kalervon poika,</V>
<V>kohta lähtevi ko'ista.</V>
<V>Sanovi sanan isolle:</V>
<V>"Hyvästi, hyvä isoni!</V>
<V>Itketkö sinä minua,</V>
<V>koskas kuulet kuolleheksi,</V>
<V>kansasta kaonneheksi,</V>
<V>sortuneheksi su'usta?"</V>
<V>Tuon isä sanoiksi virkki:</V>
<V>"En minä sinua itke,</V>
<V>jospa kuulen kuolleheksi:</V>
<V>poika toinen tehtänehe,</V>
<V>poika paljoa parempi,</V>
<V>äijeä älykkähämpi."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Enkä itke mie sinua,</V>
<V>kuulisinko kuolleheksi.</V>
<V>Saan minä mokoman taaton:</V>
<V>suun savesta, pään kivestä,</V>
<V>silmät suolta karpaloista,</V>
<V>parran kuivista kuloista,</V>
<V>jalat raian haarukasta,</V>
<V>muun lihan lahosta puusta."</V>
<V>Virkkoi siitä veikollensa:</V>
<V>"Jää hyvästi, veikkoseni!</V>
<V>Itketkö sinä minua,</V>
<V>koskas kuulet kuolleheksi,</V>
<V>kansasta kaonneheksi,</V>
<V>sortuneheksi su'usta?"</V>
<V>Veikko tuon sanoiksi virkki:</V>
<V>"En itke minä sinua,</V>
<V>josko kuulen kuolleheksi:</V>
<V>veli toinen saatanehe,</V>
<V>veli paljoa parempi,</V>
<V>kahta mointa kaunihimpi."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Enkä itke mie sinua,</V>
<V>kuulisinko kuolleheksi.</V>
<V>Saan minä mokoman veljen:</V>
<V>pään kivestä, suun savesta,</V>
<V>silmät suolta karpaloista,</V>
<V>hiukset kuivista kuloista,</V>
<V>jalat raian haarukasta,</V>
<V>muun lihan lahosta puusta."</V>
<V>Sanoi siitä siskollensa:</V>
<V>"Hyvästi, sisarueni!</V>
<V>Itketkö sinä minua,</V>
<V>koskas kuulet kuolleheksi,</V>
<V>kansasta kaonneheksi,</V>
<V>sortuneheksi su'usta?"</V>
<V>Noin sisar sanoiksi virkki:</V>
<V>"En itke minä sinua,</V>
<V>josko kuulen kuolleheksi:</V>
<V>veli toinen saatanehe,</V>
<V>veli paljoa parempi,</V>
<V>äijeä älykkähämpi."</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Enkä itke mie sinua,</V>
<V>kuulisinko kuolleheksi.</V>
<V>Saan minä mokoman siskon:</V>
<V>pään kivestä, suun savesta,</V>
<V>silmät suolta karpaloista,</V>
<V>hiukset kuivista kuloista,</V>
<V>korvat lammin lumpehista,</V>
<V>varren vaahteren vesasta."</V>
<V>Sanoi siitä äitillensä:</V>
<V>"Äitiseni, armaiseni,</V>
<V>minun kaunis kantajani,</V>
<V>kultainen kulettajani!</V>
<V>Itketkö sinä minua,</V>
<V>koskas kuulet kuolleheksi,</V>
<V>kansasta kaonneheksi,</V>
<V>sortuneheksi su'usta?"</V>
<V>Tuon emo sanoiksi virkki,</V>
<V>itse lausui, noin nimesi:</V>
<V>"Et älyä äitin mieltä,</V>
<V>arvoa emon syäntä.</V>
<V>Itkenpä minä sinua,</V>
<V>kun sun kuulen kuolleheksi,</V>
<V>väestä vähenneheksi,</V>
<V>sortuneheksi su'usta:</V>
<V>itken tulville tupamme,</V>
<V>siltalauat lainehille,</V>
<V>kujat kaikki kuurullani,</V>
<V>läävät länkämöisilläni;</V>
<V>lumet itken iljeniksi,</V>
<V>iljenet suliksi maiksi,</V>
<V>sulat maat vihottaviksi,</V>
<V>vihottavat viereviksi.</V>
<V>"Mit' en itkeä ilenne,</V>
<V>kut' en voine voivotella,</V>
<V>itkeä inehmisissä,</V>
<V>itken saunassa saloa,</V>
<V>yliset kulasvesille,</V>
<V>saunan lauat lainehille."</V>
<V>Kullervo, Kalervon poika,</V>
<V>sinisukka äijön lapsi,</V>
<V>läksi soitellen sotahan,</V>
<V>iloitellen tappelohon.</V>
<V>Soitti suolla, soitti maalla,</V>
<V>kajahutti kankahalla,</V>
<V>rojahutti ruohokossa,</V>
<V>kulahutteli kulossa.</V>
<V>Vieri viestinen jälestä,</V>
<V>sai sanoma korvihinsa:</V>
<V>"Jo iso kotona kuoli,</V>
<V>vaipui valtavanhempasi.</V>
<V>Käypäs tuota katsomahan,</V>
<V>kuten kuollut hauatahan!"</V>
<V>Kullervo, Kalervon poika,</V>
<V>hänpä varsin vastaeli:</V>
<V>"Kun lie kuollut, kuolkahansa!</V>
<V>On meillä kotona ruuna,</V>
<V>millä maahan vietäkähän,</V>
<V>kalmahan katettakahan!"</V>
<V>Soitti suolla mennessänsä,</V>
<V>patakoitteli palolla.</V>
<V>Vieri viestinen jälestä,</V>
<V>sai sanoma korvihinsa:</V>
<V>"Jo veli kotona kuoli,</V>
<V>vaipui lapsi vanhempasi.</V>
<V>Käypäs tuota katsomahan,</V>
<V>kuten kuollut hauatahan!"</V>
<V>Kullervo, Kalervon poika,</V>
<V>hänpä varsin vastaeli:</V>
<V>"Kun lie kuollut, kuolkahansa!</V>
<V>On siellä ori kotona,</V>
<V>millä maahan vietäkähän,</V>
<V>kalmahan katettakahan!"</V>
<V>Soitti suolla käyessänsä,</V>
<V>kullervoitsi kuusikossa.</V>
<V>Vieri viestinen jälestä,</V>
<V>sai sanoma korvihinsa:</V>
<V>"Jo sisar kotona kuoli,</V>
<V>vaipui lapsi vanhempasi.</V>
<V>Käypäs tuota katsomahan,</V>
<V>kuten kuollut hauatahan!"</V>
<V>Kullervo, Kalervon poika,</V>
<V>hänpä varsin vastaeli:</V>
<V>"Kun lie kuollut, kuolkahansa!</V>
<V>On meillä kotona tamma,</V>
<V>millä maahan vietäkähän,</V>
<V>kalmahan katettakahan!"</V>
<V>Kulaten kulossa astui,</V>
<V>heläellen heinikossa.</V>
<V>Vieri viestinen jälestä,</V>
<V>sai sanoma korvihinsa:</V>
<V>"Kuoli ehtoinen emosi,</V>
<V>kaatui maire maammuesi.</V>
<V>Käypäs tuota katsomahan,</V>
<V>miten miero hautoavi!"</V>
<V>Kullervo, Kalervon poika,</V>
<V>sanan virkkoi, noin nimesi:</V>
<V>"Voi minä poloinen poika,</V>
<V>kun kuoli emo minulta,</V>
<V>uupui uutimen tekijä,</V>
<V>vaipui vaipan kirjoittaja,</V>
<V>pitkän piustan kehreäjä,</V>
<V>väkivärttinän vetäjä;</V>
<V>enk' ollut luona luopuessa,</V>
<V>läsnä hengen lähtiessä!</V>
<V>Lie kuollut kovin viluhun</V>
<V>vainko leivän puuttehesen?</V>
<V>"Kuollut koissa pestäköhön</V>
<V>Saksan saippuavesillä,</V>
<V>silkkihin si'eltäköhön,</V>
<V>palttinoihin pantakohon!</V>
<V>Siitä maahan vietäköhön,</V>
<V>kalmahan katettakohon,</V>
<V>itkuvirsin vietäköhön,</V>
<V>laulaen lasettakohon!</V>
<V>En vielä kotihin joua:</V>
<V>viel' on Unto kostamatta,</V>
<V>mies katala kaatamatta,</V>
<V>ilkeä hävittämättä."</V>
<V>Meni soitellen sotahan,</V>
<V>ilon lyöen Untolahan.</V>
<V>Sanan virkkoi, noin nimesi:</V>
<V>"Oi Ukko, ylijumala!</V>
<V>Jos nyt mulle miekan saisit</V>
<V>sekä kalvan kaunihimman,</V>
<V>joka joukolle pitäisi,</V>
<V>saattaisi satalu'ulle!"</V>
<V>Saip' on miekan mielehisen,</V>
<V>kalvan kaikkien parahan,</V>
<V>jolla kaatoi kaiken kansan,</V>
<V>joukon Untamon hävitti.</V>
<V>Tuvat poltteli poroksi,</V>
<V>kypeniksi kyyetteli:</V>
<V>kivet jätti kiukahista,</V>
<V>pitkän pihlajan pihoista.</V>
<V>Kullervo, Kalervon poika,</V>
<V>jo tuosta kotihin kääntyi</V>
<V>ison entisen tuville,</V>
<V>vanhempansa vainioille:</V>
<V>tupa on tyhjä tultuansa,</V>
<V>autio avattuansa;</V>
<V>ei tulla likistämähän,</V>
<V>käyä kättä antamahan.</V>
<V>Antoi kättä hiilokselle:</V>
<V>hiilet kylmät hiiloksessa.</V>
<V>Tuosta tunsi tultuansa:</V>
<V>ei ole emo elossa.</V>
<V>Pisti kättä kiukahalle:</V>
<V>kivet kylmät kiukahassa.</V>
<V>Tuosta tunsi tultuansa:</V>
<V>ei ole iso elossa.</V>
<V>Loi on silmät sillan päälle:</V>
<V>silta kaikki siivomatta.</V>
<V>Tuosta tunsi tultuansa:</V>
<V>ei ole sisar elossa.</V>
<V>Vieri valkamavesille:</V>
<V>ei venettä valkamassa.</V>
<V>Tuosta tunsi tultuansa:</V>
<V>ei ole veli elossa.</V>
<V>Loihe siitä itkemähän;</V>
<V>itki päivän, itki toisen.</V>
<V>Itse tuon sanoiksi virkki:</V>
<V>"Oi on ehtoinen emoni!</V>
<V>Mitäs mulle tänne heitit</V>
<V>eläessä tällä maalla?</V>
<V>"Et kuule, emo, minua,</V>
<V>jos ma silmillä siherrän</V>
<V>eli kulmilla kujerran,</V>
<V>päälaella lausuelen!"</V>
<V>Emo hauasta havasi,</V>
<V>alta mullan muistuttavi:</V>
<V>"Jäihän multa Musti koira</V>
<V>käyäksesi metsämaille.</V>
<V>Ota koirasi keralle,</V>
<V>mene tuonne metsämaille,</V>
<V>ylös korpehen kohoa</V>
<V>metsän tyttöjen tyköhön,</V>
<V>sinipiikojen pihalle,</V>
<V>havulinnan liepehille,</V>
<V>evähiä etsimähän,</V>
<V>antia anelemahan!"</V>
<V>Kullervo, Kalervon poika,</V>
<V>otti koiransa keralle,</V>
<V>läksi tietä telkkimähän,</V>
<V>korpehen kohoamahan.</V>
<V>Kävi matkoa vähäisen,</V>
<V>astui tietä pikkaraisen;</V>
<V>tuli tuolle saarekselle,</V>
<V>tuolle paikalle tapahtui,</V>
<V>kuss' oli piian pillannunna,</V>
<V>turmellut emonsa tuoman.</V>
<V>Siin' itki ihana nurmi,</V>
<V>aho armahin valitti,</V>
<V>nuoret heinät hellitteli,</V>
<V>kuikutti kukat kanervan</V>
<V>tuota piian pillamusta,</V>
<V>emon tuoman turmelusta:</V>
<V>eikä nousnut nuori heinä,</V>
<V>kasvanut kanervan kukka,</V>
<V>ylennyt sijalla sillä,</V>
<V>tuolla paikalla pahalla,</V>
<V>kuss' oli piian pillannunna,</V>
<V>emon tuoman turmellunna.</V>
<V>Kullervo, Kalervon poika,</V>
<V>tempasi terävän miekan;</V>
<V>katselevi, kääntelevi,</V>
<V>kyselevi, tietelevi.</V>
<V>Kysyi mieltä miekaltansa,</V>
<V>tokko tuon tekisi mieli</V>
<V>syöä syyllistä lihoa,</V>
<V>viallista verta juoa.</V>
<V>Miekka mietti miehen mielen,</V>
<V>arvasi uron pakinan.</V>
<V>Vastasi sanalla tuolla:</V>
<V>"Miks' en söisi mielelläni,</V>
<V>söisi syyllistä lihoa,</V>
<V>viallista verta joisi?</V>
<V>Syön lihoa syyttömänki,</V>
<V>juon verta viattomanki."</V>
<V>Kullervo, Kalervon poika,</V>
<V>sinisukka äijön lapsi,</V>
<V>pään on peltohon sysäsi,</V>
<V>perän painoi kankahasen,</V>
<V>kären käänti rintahansa,</V>
<V>itse iskihe kärelle.</V>
<V>Siihen surmansa sukesi,</V>
<V>kuolemansa kohtaeli.</V>
<V>Se oli surma nuoren miehen,</V>
<V>kuolo Kullervo urohon,</V>
<V>loppu ainakin urosta,</V>
<V>kuolema kovaosaista.</V>
<V>Silloin vanha Väinämöinen,</V>
<V>kunpa kuuli kuolleheksi,</V>
<V>Kullervon kaonneheksi,</V>
<V>sanan virkkoi, noin nimesi:</V>
<V>"Elkötte, etinen kansa,</V>
<V>lasta kaltoin kasvatelko</V>
<V>luona tuhman tuuittajan,</V>
<V>vierahan väsyttelijän!</V>
<V>Lapsi kaltoin kasvattama,</V>
<V>poika tuhmin tuuittama</V>
<V>ei tule älyämähän,</V>
<V>miehen mieltä ottamahan,</V>
<V>vaikka vanhaksi eläisi,</V>
<V>varreltansa vahvistuisi."</V>
</TEXT>
</ITEM>
<ITEM nro="kalevala37" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>37</ID>
<TMP>1849</TMP>
</META>
<TEXT>
<CPT>Seitsemäsneljättä runo</CPT>
<V>Se on seppo Ilmarinen</V>
<V>naista itki illat kaiket,</V>
<V>yöt itki unettomana,</V>
<V>päivät einehettömänä;</V>
<V>aamut aikaisin valitti,</V>
<V>huomeniset huokaeli,</V>
<V>kun oli kuollut nuori nainen,</V>
<V>kaunis kalmahan katettu.</V>
<V>Eipä kääntynyt käessä</V>
<V>vaskinen vasaran varsi,</V>
<V>kuulunut pajasta kalke</V>
<V>yhen kuuhuen kululla.</V>
<V>Sanoi seppo Ilmarinen:</V>
<V>"En tieä, poloinen poika,</V>
<V>miten olla, kuin eleä.</V>
<V>Istun yön eli makoan,</V>
<V>äijä on yötä, tunti tuhma,</V>
<V>vaivoja, matala mahti.</V>
<V>"Ikävät on iltaseni,</V>
<V>apeat on aamuseni,</V>
<V>äsken yöllä äitelämpi,</V>
<V>havatessa haikeampi.</V>
<V>Ei ole iltoja ikävä,</V>
<V>ei apea aamujani,</V>
<V>mure muita aikojani:</V>
<V>ihanaistani ikävä,</V>
<V>apeainen armastani,</V>
<V>mure mustakulmaistani.</V>
<V>"Jo vainen iällä tällä</V>
<V>use'in minun utuisen</V>
<V>keskiöisissä unissa</V>
<V>koura tyhjeä kokevi,</V>
<V>käsi vaalivi valetta</V>
<V>kupehelta kummaltaki."</V>
<V>Seppo naisetta elävi,</V>
<V>puolisotta vanhenevi.</V>
<V>Itki kuuta kaksi, kolme.</V>
<V>Niinpä kuulla neljännellä</V>
<V>poimi kultia mereltä,</V>
<V>hope'ita lainehilta;</V>
<V>keräsi kekosen puita,</V>
<V>kolmekymmentä rekoista;</V>
<V>puunsa poltti hiililöiksi,</V>
<V>hiilet ahjohon ajeli.</V>
<V>Otti noita kultiansa,</V>
<V>valitsi hope'itansa</V>
<V>sykysyisen uuhen verran,</V>
<V>verran talvisen jäniksen.</V>
<V>Työnti kullat kuumentohon,</V>
<V>ajoi ahjohon hopeat,</V>
<V>pani orjat lietsomahan,</V>
<V>palkkalaiset painamahan.</V>
<V>Orjat lietsoi löyhytteli,</V>
<V>palkkalaiset painatteli</V>
<V>kintahattomin kätösin,</V>
<V>hatuttoman hartioisen.</V>
<V>Itse seppo Ilmarinen</V>
<V>ahjoa kohentelevi,</V>
<V>pyyti kullaista kuvaista,</V>
<V>hope'ista morsianta.</V>
<V>Ei orjat hyvästi lietso</V>
<V>eikä paina palkkalaiset.</V>
<V>Se on seppo Ilmarinen</V>
<V>itse löihe lietsomahan.</V>
<V>Lietsahutti kerran, kaksi,</V>
<V>niin kerralla kolmannella</V>
<V>katsoi ahjonsa alusta,</V>
<V>lietsehensä liepehiä,</V>
<V>mitä ahjosta ajaikse,</V>
<V>tungeikse tulisijasta.</V>
<V>Uuhi ahjosta ajaikse,</V>
<V>lähetäikse lietsehestä,</V>
<V>karva kulta, toinen vaski,</V>
<V>kolmas on hopeakarva.</V>
<V>Muut tuota ihastelevi,</V>
<V>ei ihastu Ilmarinen.</V>
<V>Sanoi seppo Ilmarinen:</V>
<V>"Se susi sinuista toivoi!</V>
<V>Toivon kullaista sopua,</V>
<V>hope'ista puolisoa."</V>
<V>Siitä seppo Ilmarinen</V>
<V>uuhen työntävi tulehen.</V>
<V>Liitti kultia lisäksi,</V>
<V>hope'ita täytteheksi,</V>
<V>pani orjat lietsomahan,</V>
<V>palkkalaiset painamahan.</V>
<V>Orjat lietsoi löyhytteli,</V>
<V>palkkalaiset painatteli</V>
<V>kintahattomin kätösin,</V>
<V>hatuttoman hartioisen.</V>
<V>Itse seppo Ilmarinen</V>
<V>ahjoa kohentelevi,</V>
<V>pyyti kullaista kuvoa,</V>
<V>hope'ista morsianta.</V>
<V>Ei orjat hyvästi lietso</V>
<V>eikä paina palkkalaiset.</V>
<V>Se on seppo Ilmarinen</V>
<V>itse loihe lietsomahan.</V>
<V>Lietsahutti kerran, kaksi,</V>
<V>niin kerralla kolmannella</V>
<V>katsoi ahjonsa alusta,</V>
<V>lietsehensä liepehiä,</V>
<V>mitä ahjosta ajaikse,</V>
<V>lähetäikse lietsehestä.</V>
<V>Varsa ahjosta ajaikse,</V>
<V>lähetäikse lietsehestä,</V>
<V>harja kulta, pää hopea,</V>
<V>kaikki vaskesta kaviot.</V>
<V>Muut tuota hyvin ihastui,</V>
<V>ei ihastu Ilmarinen.</V>
<V>Sanoi seppo Ilmarinen:</V>
<V>"Se susi sinuista toivoi!</V>
<V>Toivon kullaista sopua,</V>
<V>hope'ista puolisoa."</V>
<V>Siitä seppo Ilmarinen</V>
<V>varsan työntävi tulehen.</V>
<V>Liitti kultia lisäksi,</V>
<V>hope'ita täytteheksi,</V>
<V>pani orjat lietsomahan,</V>
<V>palkkalaiset painamahan.</V>
<V>Orjat lietsoi löyhytteli,</V>
<V>palkkalaiset painatteli</V>
<V>kintahattomin kätösin,</V>
<V>hatuttoman hartioisen.</V>
<V>Itse seppo Ilmarinen</V>
<V>ahjoa kohentelevi,</V>
<V>pyyti kullaista kuvoa,</V>
<V>hope'ista morsianta.</V>
<V>Ei orjat hyvästi lietso</V>
<V>eikä paina palkkalaiset.</V>
<V>Se on seppo Ilmarinen</V>
<V>itse loihe lietsomahan.</V>
<V>Lietsahutti kerran, kaksi,</V>
<V>niin kerralla kolmannella</V>
<V>katsoi ahjonsa alusta,</V>
<V>lietsehensä liepehiä,</V>
<V>mitä ahjosta ajaikse,</V>
<V>lähetäikse lietsehestä.</V>
<V>Neiti ahjosta ajaikse,</V>
<V>kultaletti lietsehestä,</V>
<V>pää hopea, kassa kulta,</V>
<V>varsi kaikki kaunokainen.</V>
<V>Muut tuota pahoin pelästyi,</V>
<V>ei pelästy Ilmarinen.</V>
<V>Siitä seppo Ilmarinen</V>
<V>takoi kullaista kuvoa,</V>
<V>takoi yön levähtämättä,</V>
<V>päivän pouahuttamatta.</V>
<V>Jalat laati neitoselle,</V>
<V>jalat laati, käet kuvasi:</V>
<V>eipä jalka nousekana,</V>
<V>käänny käet syleilemähän.</V>
<V>Takoi korvat neiollensa:</V>
<V>eipä korvat kuulekana.</V>
<V>Niin sovitti suun sorean,</V>
<V>suun sorean, sirkut silmät.</V>
<V>Saanut ei sanoa suuhun</V>
<V>eikä silmähän suloa.</V>
<V>Sanoi seppo Ilmarinen:</V>
<V>"Oisi tuo sorea neito,</V>
<V>kun oisi sanallisena,</V>
<V>mielellisnä, kielellisnä."</V>
<V>Saattoi siitä neitosensa</V>
<V>utuisehen uutimehen,</V>
<V>pehme'ille pääaloille,</V>
<V>sulkkuisille vuotehille.</V>
<V>Siitä seppo Ilmarinen</V>
<V>lämmitti kylyn utuisen,</V>
<V>laati saunan saipuaisen;</V>
<V>vastat varpaiset varusti,</V>
<V>vettä kolme korvollista,</V>
<V>jolla peiponen peseikse,</V>
<V>pulmunen puhasteleikse</V>
<V>noista kullan kuonasista.</V>
<V>Kylpi seppo kyllitellen,</V>
<V>valelihe vallotellen.</V>
<V>Neien vierehen venähti</V>
<V>utuisehen uutimehen,</V>
<V>teltahan teräksisehen,</V>
<V>rankisehen rautaisehen.</V>
<V>Siinä seppo Ilmarinen</V>
<V>heti yönä ensimäisnä</V>
<V>kyllä peitettä kysyvi,</V>
<V>vaippoja varustelevi,</V>
<V>kahet, kolmet karhuntaljat,</V>
<V>viiet, kuuet villavaipat,</V>
<V>maata kera puolisonsa,</V>
<V>tuon on kultaisen kuvansa.</V>
<V>Se oli kylki kyllä lämmin,</V>
<V>ku oli vasten vaippojansa;</V>
<V>ku oli nuorta neittä vasten,</V>
<V>vasten kullaista kuvoa,</V>
<V>se oli kylki kylmimässä,</V>
<V>oli hyyksi hyytymässä,</V>
<V>meren jääksi jäätymässä,</V>
<V>kiveksi kovoamassa.</V>
<V>Sanoi seppo Ilmarinen:</V>
<V>"Ei tämä hyvä minulle!</V>
<V>Vienen neien Väinölähän</V>
<V>Väinämöiselle varaksi,</V>
<V>polviseksi puolisoksi,</V>
<V>kainaloiseksi kanaksi."</V>
<V>Viepi neien Väinölähän.</V>
<V>Sitte sinne tultuansa</V>
<V>sanan virkkoi, noin nimesi:</V>
<V>"Oi sie vanha Väinämöinen!</V>
<V>Tuossa on sinulle tyttö,</V>
<V>neiti kaunis katsannolta,</V>
<V>eik' ole suuri suun piolta,</V>
<V>kovin leuoilta leveä."</V>
<V>Vaka vanha Väinämöinen</V>
<V>katsahti kuvoa tuota,</V>
<V>luopi silmät kullan päälle.</V>
<V>Sanan virkkoi, noin nimesi:</V>
<V>"Miksi toit minulle tuota,</V>
<V>tuota kullan kummitusta?"</V>
<V>Sanoi seppo Ilmarinen:</V>
<V>"Miksi muuksi kuin hyväksi!</V>
<V>Polviseksi puolisoksi,</V>
<V>kainaloiseksi kanaksi."</V>
<V>Sanoi vanha Väinämöinen:</V>
<V>"Oi on seppo veikkoseni!</V>
<V>Tunge neitosi tulehen,</V>
<V>tao kaikiksi kaluiksi,</V>
<V>tahi vie Venäehelle,</V>
<V>saata Saksahan kuvasi</V>
<V>rikkahien riian naia,</V>
<V>suurien soan kosia!</V>
<V>Ei sovi minun su'ulle,</V>
<V>ei minullen itselleni</V>
<V>naista kullaista kosia,</V>
<V>hope'ista huolitella."</V>
<V>Siitä kielti Väinämöinen,</V>
<V>epäsi suvannon sulho,</V>
<V>kielti kansan kasvavaisen,</V>
<V>epäsi yleneväisen</V>
<V>kullalle kumartamasta,</V>
<V>hopealle horjumasta.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Elkätte, pojat poloiset,</V>
<V>vasta kasvavat urohot,</V>
<V>ollette elonkeraiset</V>
<V>elikkä elottomatki,</V>
<V>sinä ilmoisna ikänä,</V>
<V>kuuna kullan valkeana</V>
<V>naista kullaista kosiko,</V>
<V>hope'ista huolitelko!</V>
<V>Kylmän kulta kuumottavi,</V>
<V>vilun huohtavi hopea."</V>
</TEXT>
</ITEM>
<ITEM nro="kalevala38" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>38</ID>
<TMP>1849</TMP>
</META>
<TEXT>
<CPT>Kahdeksasneljättä runo</CPT>
<V>Tuop' on seppo Ilmarinen,</V>
<V>takoja iän-ikuinen,</V>
<V>heitti kultaisen kuvansa,</V>
<V>hope'isen neitosensa.</V>
<V>Pisti varsan valjahisin,</V>
<V>ruskean re'en etehen,</V>
<V>itse istuvi rekehen,</V>
<V>kohennaikse korjahansa.</V>
<V>Lähteäksensä lupasi</V>
<V>sekä mietti mennäksensä</V>
<V>pyytämähän Pohjolasta</V>
<V>toista Pohjolan tytärtä.</V>
<V>Sai päivän ajaneheksi,</V>
<V>tuosta toisen vierneheksi;</V>
<V>päivälläpä kolmannella</V>
<V>tuli Pohjolan pihalle.</V>
<V>Louhi, Pohjolan emäntä,</V>
<V>itse päätyvi pihalle.</V>
<V>Sai tuossa sanelemahan,</V>
<V>kääntihe kyselemähän</V>
<V>oman lapsensa oloa,</V>
<V>asuntoa armahansa</V>
<V>miniänä miehelässä,</V>
<V>naisena anoppelassa.</V>
<V>Se on seppo Ilmarinen</V>
<V>alla päin, pahoilla mielin,</V>
<V>kaiken kallella kypärin</V>
<V>sanan virkkoi, noin nimesi:</V>
<V>"Ellös nyt, anoppiseni,</V>
<V>ellös sie kyselkö tuota,</V>
<V>elämiä tyttäresi,</V>
<V>asuntoa armahasi!</V>
<V>Jo sen on surma suin pi'ellyt,</V>
<V>kova loppu loukahtanut.</V>
<V>Maassa on jo marjaseni,</V>
<V>kankahassa kaunoiseni,</V>
<V>mustakulmani kulossa,</V>
<V>hopeani heinikossa.</V>
<V>Läksin toista tyttöäsi,</V>
<V>nuorempata neitoasi.</V>
<V>Annapa, anoppiseni,</V>
<V>työnnä toinen tyttäresi</V>
<V>naisen entisen eloille,</V>
<V>sijalle sisaruensa!"</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Pahoin tein minä poloinen,</V>
<V>pahoinpa, polon-alainen,</V>
<V>kun ma lapseni lupasin,</V>
<V>työnsin sulle toisenkana</V>
<V>nuorena nukahtamahan,</V>
<V>verevänä vieremähän:</V>
<V>annoin kuin sutosen suuhun,</V>
<V>karhun kiljuvan kitahan.</V>
<V>"En nyt toista annakana,</V>
<V>en mä työnnä tyttöäni</V>
<V>nokiesi nuohojaksi,</V>
<V>karstojesi kaapijaksi.</V>
<V>Ennen työnnän tyttäreni,</V>
<V>laitan lapseni vakavan</V>
<V>koskehen kohisevahan,</V>
<V>palavahan pyörtehesen,</V>
<V>Manalan matikan suuhun,</V>
<V>Tuonen hauin hampahisin."</V>
<V>Siitä seppo Ilmarinen</V>
<V>murti suuta, väänti päätä,</V>
<V>murti mustoa haventa,</V>
<V>käänti päätä käiväräistä.</V>
<V>Itse tunkihe tupahan,</V>
<V>alle kattojen ajoihe.</V>
<V>Sanan virkkoi, noin nimesi:</V>
<V>"Tulepa minulle, tyttö,</V>
<V>sijalle sisaruesi,</V>
<V>naisen entisen eloille</V>
<V>mesileivän leipojaksi,</V>
<V>oluen osoajaksi!"</V>
<V>Lauloi lapsi lattialta,</V>
<V>sekä lauloi jotta lausui:</V>
<V>"Pois on, liika, linnastamme,</V>
<V>mies outo, ovilta näiltä!</V>
<V>Tukon linnoa tuhosit,</V>
<V>palan linnoa pahensit</V>
<V>kerran ennen käytyäsi,</V>
<V>ovillen osattuasi.</V>
<V>"Neitonen, sinä sisari!</V>
<V>Elä sulho'on ihastu,</V>
<V>elä sulhon suun pitohon</V>
<V>eläkä jalkoihin jaloihin!</V>
<V>Sulholl' on suen ikenet,</V>
<V>revon koukut kormanossa,</V>
<V>karhun kynnet kainalossa,</V>
<V>veren juojan veitsi vyöllä,</V>
<V>jolla päätä piirtelevi,</V>
<V>selkeä sirettelevi."</V>
<V>Neiti itse noin saneli</V>
<V>Ilmariselle sepolle:</V>
<V>"En lähe minä sinulle</V>
<V>enkä huoli huitukoille!</V>
<V>Tapoit naisen ennen naiun,</V>
<V>surmasit sisarueni:</V>
<V>vielä tappaisit minunki,</V>
<V>surmoaisit itseniki.</V>
<V>Onpa tässä neitosessa</V>
<V>paremmanki miehen verta,</V>
<V>kaunihimman varren kauppa,</V>
<V>koreamman korjan täysi,</V>
<V>paikoille paremmillenki,</V>
<V>isommille istuimille,</V>
<V>ei sepon sysisijoille,</V>
<V>miehen tuhmaisen tulille."</V>
<V>Se on seppo Ilmarinen,</V>
<V>takoja iän-ikuinen,</V>
<V>murti suuta, väänti päätä,</V>
<V>murti mustoa haventa.</V>
<V>Saautti tytön samassa,</V>
<V>käärälti käpälihinsä,</V>
<V>läksi tuiskuna tuvasta,</V>
<V>riepsahti rekensä luoksi;</V>
<V>työnnälti tytön rekehen,</V>
<V>koksahutti korjahansa.</V>
<V>Läksi kohta kulkemahan,</V>
<V>valmistui vaeltamahan,</V>
<V>käsi ohjassa orosen,</V>
<V>toinen neien nännisillä.</V>
<V>Neiti itki ja urisi,</V>
<V>sanan virkkoi, noin nimesi:</V>
<V>"Sain nyt suolle karpalohon,</V>
<V>vehkahan vesiperille;</V>
<V>tuonne ma kana katoan,</V>
<V>kuolen, lintu, liian surman!</V>
<V>"Kuule, seppo Ilmarinen!</V>
<V>Kun et laskene minua,</V>
<V>potkin korjasi paloiksi,</V>
<V>sären reen repalehiksi,</V>
<V>potkin poikki polvillani,</V>
<V>sären säärivarsillani."</V>
<V>Se on seppo Ilmarinen</V>
<V>itse tuon sanoiksi virkki:</V>
<V>"Sentähen sepon rekosen</V>
<V>laiat rautahan rakettu,</V>
<V>jotta potkia pitävi,</V>
<V>hyvän immen heiskaroia."</V>
<V>Neitonen kujertelevi,</V>
<V>vyö vaski valittelevi,</V>
<V>sormiansa murtelevi,</V>
<V>katkovi kätösiänsä.</V>
<V>Sanan virkkoi, noin nimesi:</V>
<V>"Kun et laskene minua,</V>
<V>laulaime meren kalaksi,</V>
<V>syvän aallon siikaseksi."</V>
<V>Se on seppo Ilmarinen</V>
<V>itse tuon sanoiksi virkki:</V>
<V>"Etpä sinä sinne pääse:</V>
<V>minä haukina jälessä."</V>
<V>Neitonen kujertelevi,</V>
<V>vyö vaski valittelevi,</V>
<V>sormiansa murtelevi,</V>
<V>katkovi kätösiänsä.</V>
<V>Sanan virkkoi, noin nimesi:</V>
<V>"Kun et laskene minua,</V>
<V>metsähän menetteleime,</V>
<V>kärpäksi kiven kolohon."</V>
<V>Se on seppo Ilmarinen</V>
<V>itse tuon sanoiksi virkki:</V>
<V>"Etpä sinä sinne pääse:</V>
<V>minä saukkona jälessä."</V>
<V>Neitonen kujertelevi,</V>
<V>vyö vaski valittelevi,</V>
<V>sormiansa murtelevi,</V>
<V>katkovi kätösiänsä.</V>
<V>Sanan virkkoi, noin nimesi:</V>
<V>"Kun et laskene minua,</V>
<V>kiuruna kiverteleime</V>
<V>taaksi pilven piilemähän."</V>
<V>Se on seppo Ilmarinen</V>
<V>itse tuon sanoiksi virkki:</V>
<V>"Etpä sinä sinne pääse:</V>
<V>minä kokkona jälessä."</V>
<V>Kulki matkoa palasen,</V>
<V>ajoi tietä pikkuruisen.</V>
<V>Jo hepo höryeleikse,</V>
<V>luppakorva luonteleikse.</V>
<V>Neiti päätänsä kohotti,</V>
<V>näki jälkiä lumessa.</V>
<V>Kysytteli, lausutteli:</V>
<V>"Mi on tästä poikki juosnut?"</V>
<V>Sanoi seppo Ilmarinen:</V>
<V>"Jänö on juosnut siitä poikki."</V>
<V>Neiti parka huokaiseikse,</V>
<V>huokaiseikse, henkäiseikse.</V>
<V>Sanan virkkoi, noin nimesi:</V>
<V>"Voi minua, kurja raukka!</V>
<V>Parempi minun olisi,</V>
<V>parempi oletteleisi</V>
<V>jänön juoksevan jälillä,</V>
<V>koukkupolven polkemilla,</V>
<V>kuin tämän kosijan reessä,</V>
<V>viirunaaman viltin alla.</V>
<V>Jänön on karvat kaunihimmat,</V>
<V>jänön suumalo somempi."</V>
<V>Se on seppo Ilmarinen</V>
<V>puri huulta, väänti päätä;</V>
<V>ajoa kahattelevi.</V>
<V>Ajoi matkoa palasen:</V>
<V>taas hepo höryeleikse,</V>
<V>luppakorva luonteleikse.</V>
<V>Neiti päätänsä kohotti,</V>
<V>näki jälkiä lumessa.</V>
<V>Kysytteli, lausutteli:</V>
<V>"Mi on tästä poikki juosnut?"</V>
<V>Sanoi seppo Ilmarinen:</V>
<V>"Repo on juosnut siitä poikki."</V>
<V>Neiti parka huokaiseikse,</V>
<V>huokaiseikse, henkäiseikse.</V>
<V>Sanan virkkoi, noin nimesi:</V>
<V>"Voi minua, kurja raukka!</V>
<V>Parempi minun olisi,</V>
<V>parempi oletteleisi</V>
<V>revon reyhkävän re'essä,</V>
<V>aina käyvän ahkiossa,</V>
<V>kuin tämän kosijan reessä,</V>
<V>viirunaaman viltin alla.</V>
<V>Revon on karvat kaunihimmat,</V>
<V>revon suumalo somempi."</V>
<V>Se on seppo Ilmarinen</V>
<V>puri huulta, väänti päätä;</V>
<V>ajoa kahattelevi.</V>
<V>Ajoi matkoa palasen:</V>
<V>taas hepo höryeleikse,</V>
<V>luppakorva luonteleikse.</V>
<V>Neiti päätänsä kohotti,</V>
<V>näki jälkiä lumessa.</V>
<V>Kysytteli, lausutteli:</V>
<V>"Mi on tästä poikki juosnut?"</V>
<V>Sanoi seppo Ilmarinen:</V>
<V>"Hukka on juosnut siitä poikki."</V>
<V>Neiti parka huokaiseikse,</V>
<V>huokaiseikse, henkäiseikse.</V>
<V>Sanan virkkoi, noin nimesi:</V>
<V>"Voi minua, kurja raukka!</V>
<V>Parempi minun olisi,</V>
<V>parempi oletteleisi</V>
<V>hukan hurskavan jälillä,</V>
<V>alakärsän askelilla,</V>
<V>kuin tämän kosijan reessä,</V>
<V>viirunaaman viltin alla.</V>
<V>Hukan on karva kaunihimpi,</V>
<V>hukan suumalo somempi."</V>
<V>Se on seppo Ilmarinen</V>
<V>puri huulta, väänti päätä.</V>
<V>Ajoa kahattelevi</V>
<V>yöksi uutehen kylähän.</V>
<V>Matkalta väsynehenä</V>
<V>seppo nukkuvi sike'in</V>
<V>- toinen naista naurattavi</V>
<V>mieheltä unekkahalta.</V>
<V>Siitä seppo Ilmarinen</V>
<V>aamulla havattuansa</V>
<V>murti suuta, väänti päätä,</V>
<V>murti mustoa haventa.</V>
<V>Sanoi seppo Ilmarinen,</V>
<V>itse mietti, noin nimesi:</V>
<V>"Joko luome laulamahan,</V>
<V>laulan moisen morsiamen</V>
<V>metsähän metsän omaksi</V>
<V>vai vetehen veen omaksi?</V>
<V>"En laula metsän omaksi:</V>
<V>metsä kaikki kaihostuisi;</V>
<V>enkäpä ve'en omaksi:</V>
<V>vieroaisi veen kalaset.</V>
<V>Ennen kaa'an kalvallani,</V>
<V>menettelen miekallani."</V>
<V>Miekka mietti miehen kielen,</V>
<V>arvasi uron pakinan.</V>
<V>Sanan virkkoi, noin nimesi:</V>
<V>"Ei liene minua luotu</V>
<V>naisia menettämähän,</V>
<V>kataloita kaatamahan."</V>
<V>Se on seppo Ilmarinen</V>
<V>jopa loihe laulamahan,</V>
<V>syäntyi sanelemahan.</V>
<V>Lauloi naisensa lokiksi</V>
<V>luo'olle lekottamahan,</V>
<V>veen karille kaikkumahan,</V>
<V>nenät nienten niukumahan,</V>
<V>vastatuulet vaapumahan.</V>
<V>Siitä seppo Ilmarinen</V>
<V>rekehensä reutoaikse.</V>
<V>Ajoa kahattelevi</V>
<V>alla päin, pahoilla mielin;</V>
<V>matkasi omille maille,</V>
<V>tuli maille tuttaville.</V>
<V>Vaka vanha Väinämöinen</V>
<V>tiellä vastahan tulevi.</V>
<V>Sai tuosta sanelemahan:</V>
<V>"Veli, seppo Ilmarinen!</V>
<V>Mit' olet pahoilla mielin,</V>
<V>kahta kallella kypärin</V>
<V>Pohjolasta tullessasi?</V>
<V>Miten Pohjola elävi?"</V>
<V>Sanoi seppo Ilmarinen:</V>
<V>"Mi on Pohjolan eleä!</V>
<V>Siell' on sampo jauhamassa,</V>
<V>kirjokansi kallumassa:</V>
<V>päivän jauhoi syötäviä,</V>
<V>päivän toisen myötäviä,</V>
<V>kolmannen kotipitoja.</V>
<V>"Jotta sanon kuin sanonki,</V>
<V>vielä kerran kertaelen:</V>
<V>mi on Pohjolan eleä,</V>
<V>kun on sampo Pohjolassa!</V>
<V>Siin' on kyntö, siinä kylvö,</V>
<V>siinä kasvo kaikenlainen,</V>
<V>siinäpä ikuinen onni."</V>
<V>Sanoi vanha Väinämöinen:</V>
<V>"Veli, seppo Ilmarinen!</V>
<V>Minne heitit naisen nuoren,</V>
<V>kunne kuulun morsiamen,</V>
<V>kun sa tyhjänä tuletki,</V>
<V>aina naisetta ajelet?"</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Lauloin ma mokoman naisen</V>
<V>meren luo'olle lokiksi.</V>
<V>Nyt se lokkina lojuvi,</V>
<V>kajavana kaakahtavi,</V>
<V>kiljuvi vesikivillä,</V>
<V>kariloilla kaljahuvi."</V>
</TEXT>
</ITEM>
<ITEM nro="kalevala39" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>39</ID>
<TMP>1849</TMP>
</META>
<TEXT>
<CPT>Yhdeksäsneljättä runo</CPT>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Ohoh seppo Ilmarinen!</V>
<V>Lähtekämme Pohjolahan</V>
<V>hyvän sammon saa'antahan,</V>
<V>kirjokannen katsantahan!"</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Ei ole sampo saatavana,</V>
<V>kirjokansi tuotavana</V>
<V>pimeästä Pohjolasta,</V>
<V>summasta Sariolasta!</V>
<V>Siell' on sampo saatettuna,</V>
<V>kirjokansi kannettuna</V>
<V>Pohjolan kivimäkehen,</V>
<V>vaaran vaskisen sisähän</V>
<V>yheksän lukon ta'aksi;</V>
<V>siihen juuret juurruteltu</V>
<V>yheksän sylen syvähän,</V>
<V>yksi juuri maaemähän,</V>
<V>toinen vesiviertehesen,</V>
<V>kolmas on kotimäkehen."</V>
<V>Sanoi vanha Väinämöinen:</V>
<V>"Veli seppo, veikkoseni!</V>
<V>Lähtekämme Pohjolahan</V>
<V>tuon on sammon saa'antahan!</V>
<V>Laatikamme laiva suuri,</V>
<V>johon sampo saatetahan,</V>
<V>kirjokansi kannetahan</V>
<V>Pohjolan kivimäestä,</V>
<V>vaaran vaskisen sisästä,</V>
<V>yheksän lukon takoa!"</V>
<V>Sanoi seppo Ilmarinen:</V>
<V>"Vakavampi maisin matka.</V>
<V>Lempo menköhön merelle,</V>
<V>surma suurelle selälle!</V>
<V>Siellä tuuli turjuttaisi,</V>
<V>siellä viskaisi vihuri,</V>
<V>saisi sormet soutimeksi,</V>
<V>kämmenet käsimeloiksi."</V>
<V>Sanoi vanha Väinämöinen:</V>
<V>"Vakavampi maisin matka,</V>
<V>vakavampi, vaikeampi,</V>
<V>vielä muuten mutkaisempi.</V>
<V>Lysti on venon vesillä,</V>
<V>purren juosta jolkutella,</V>
<V>ve'et väljät välkytellä,</V>
<V>selät selvät seurustella:</V>
<V>tuuli purtta tuuittavi,</V>
<V>aalto laivoa ajavi,</V>
<V>länsituuli läikyttävi,</V>
<V>etelä e'elle viepi.</V>
<V>Vaan kuitenki kaikitenki,</V>
<V>kun et mieline merisin,</V>
<V>niin on maisin matkatkamme,</V>
<V>rantaisin ratustelkamme!</V>
<V>"Tao nyt mulle uusi miekka,</V>
<V>tee miekka tuliteräinen,</V>
<V>jolla hurttia hutelen,</V>
<V>Pohjan kansan kaikottelen</V>
<V>saaessa otolle sammon</V>
<V>tuonne kylmähän kylähän,</V>
<V>pimeähän Pohjolahan,</V>
<V>summahan Sariolahan!"</V>
<V>Tuo on seppo Ilmarinen,</V>
<V>takoja iän-ikuinen,</V>
<V>tunki rautoja tulehen,</V>
<V>teräksiä hiiloksehen,</V>
<V>kultia koko piosen,</V>
<V>hope'ita kourallisen.</V>
<V>Laittoi orjat lietsomahan,</V>
<V>palkkalaiset painamahan.</V>
<V>Orjat lietsoi löyhytteli,</V>
<V>hyvin painoi palkkalaiset:</V>
<V>rauta vellinä venyvi,</V>
<V>teräs taipui tahtahana,</V>
<V>hopea vetenä välkkyi,</V>
<V>kulta läikkyi lainehena.</V>
<V>Siitä seppo Ilmarinen,</V>
<V>takoja iän-ikuinen,</V>
<V>katsoi alle ahjoksensa,</V>
<V>lietsimensä liepehelle:</V>
<V>näki miekan syntyväksi,</V>
<V>pää kullan kuvauvaksi.</V>
<V>Otti ainehet tulesta,</V>
<V>tempasi hyvät takehet</V>
<V>ahjosta alasimelle,</V>
<V>vasarille, valkkamille.</V>
<V>Takoi miekan mieltä myöten,</V>
<V>kalvan kaikkien parahan,</V>
<V>jonka kullalla kuvasi,</V>
<V>hopealla huolitteli.</V>
<V>Vaka vanha Väinämöinen</V>
<V>tuli tuota katsomahan.</V>
<V>Sai miekan tuliteräisen</V>
<V>kätehensä oikeahan.</V>
<V>Katselevi, kääntelevi;</V>
<V>sanan virkkoi, noin nimesi:</V>
<V>"Onko miekka miestä myöten,</V>
<V>kalpa kantajan mukahan?"</V>
<V>Olipa miekka miestä myöten,</V>
<V>kalpa kantajan mukahan,</V>
<V>jonka kuu kärestä paistoi,</V>
<V>päivä paistoi lappeasta,</V>
<V>tähet västistä välötti,</V>
<V>hevonen terällä hirnui,</V>
<V>kasi naukui naulan päässä,</V>
<V>penu putkessa puhusi.</V>
<V>Sylkytteli miekkoansa</V>
<V>vuoren rautaisen raossa.</V>
<V>Itse tuon sanoiksi virkki:</V>
<V>"Jo minä terällä tällä</V>
<V>vaikka vuoret poikki löisin,</V>
<V>kalliot kaha jakaisin!"</V>
<V>Itse seppo Ilmarinen</V>
<V>sanan virkkoi, noin nimesi:</V>
<V>"Milläpä minä poloinen,</V>
<V>millä, tuima, turveleime,</V>
<V>hyöteleime, vyöteleime</V>
<V>maan varalle, veen varalle?</V>
<V>Joko luustoihin lueime,</V>
<V>rautapaitoihin paneime,</V>
<V>teräsvöihin telkitäime?</V>
<V>Mies on luustossa lujempi,</V>
<V>rautapaiassa parempi,</V>
<V>teräsvyössä tenhoisampi."</V>
<V>Lähteä luku tulevi,</V>
<V>liitto käyä kerkiävi.</V>
<V>Yks' on vanha Väinämöinen,</V>
<V>toinen seppo Ilmarinen</V>
<V>läksivät hevon hakuhun,</V>
<V>kuloharjan kuuntelohon,</V>
<V>suvikunnan suitset vyöllä,</V>
<V>varsan valjahat olalla.</V>
<V>Kahen etsivät hevoista,</V>
<V>päätä puitse katselevat,</V>
<V>tarkasti tähystelevät</V>
<V>ympäri salon sinisen:</V>
<V>löytivät hevon lehosta,</V>
<V>kuloharjan kuusikosta.</V>
<V>Vaka vanha Väinämöinen,</V>
<V>toinen seppo Ilmarinen</V>
<V>painoi päähän kullan päitset,</V>
<V>suvikunnan suitset suuhun.</V>
<V>Ajoa ratustelevat</V>
<V>kahen miehen rantamaata:</V>
<V>kuului rannalta kujerrus,</V>
<V>valitanta valkamalta.</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Siell' on impi itkemässä,</V>
<V>kana kaikerrehtamassa!</V>
<V>Joko käymme katsomahan,</V>
<V>likeltä tähystämähän?"</V>
<V>Itse astuvi likemmä,</V>
<V>meni luota katsomahan.</V>
<V>Eipä impi itkekänä</V>
<V>eikä kaikerra kananen:</V>
<V>oli pursi itkemässä,</V>
<V>venonen valittamassa.</V>
<V>Virkki vanha Väinämöinen</V>
<V>luoksi purren päästyänsä:</V>
<V>"Mitä itket, puinen pursi,</V>
<V>vene hankava, valitat?</V>
<V>Itketkö sä puisuuttasi,</V>
<V>hankavuuttasi haveksit?"</V>
<V>Pursi puinen vastoavi,</V>
<V>vene hankava sanovi:</V>
<V>"Vesille venosen mieli</V>
<V>tervaisiltaki teloilta,</V>
<V>mieli neien miehelähän</V>
<V>korkeastaki ko'ista.</V>
<V>Sitä itken, pursi raukka,</V>
<V>vene vaivainen, valitan:</V>
<V>itken viejäistä vesille,</V>
<V>laskijaista lainehille.</V>
<V>"Sanottihin tehtäessä,</V>
<V>laulettihin laitettaissa</V>
<V>saatavan sotivenettä,</V>
<V>vainopurtta puuhattavan,</V>
<V>tuovan täyteni eloa,</V>
<V>alustani aartehia:</V>
<V>ei ole sotahan saatu,</V>
<V>eloteillen ensinkänä!</V>
<V>"Muut purret, pahatki purret,</V>
<V>ne aina sotia käyvät,</V>
<V>tappeloita tallustavat;</V>
<V>kolme kertoa kesässä</V>
<V>tuovat täytensä rahoja,</V>
<V>alustansa aartehia.</V>
<V>Minä, veistämä venonen,</V>
<V>satalauta laaittama,</V>
<V>tässä lahon lastuillani,</V>
<V>venyn veistännäisilläni.</V>
<V>Pahimmatki maan matoset</V>
<V>alla kaarien asuvat,</V>
<V>linnut ilman ilke'immät</V>
<V>pesän pielessä pitävät,</V>
<V>kaikki korven konnikatki</V>
<V>kokillani koksentavat.</V>
<V>Oisi kahta kaunihimpi,</V>
<V>kahta, kolmea parempi</V>
<V>olla mäntynä mäellä,</V>
<V>petäjänä kankahalla,</V>
<V>oksilla oravan juosta,</V>
<V>penun alla pyörähellä."</V>
<V>Vaka vanha Väinämöinen</V>
<V>tuossa tuon sanoiksi virkki:</V>
<V>"Elä itke, puinen pursi,</V>
<V>vene hankava, havise!</V>
<V>Kohta saat sotia käyä,</V>
<V>tappeloita tallustella.</V>
<V>"Lienet pursi Luojan luoma,</V>
<V>Luojan luoma, tuojan tuoma,</V>
<V>syrjin syökseite vetehen,</V>
<V>laion aalloillen ajaite,</V>
<V>ilman kouran koskematta,</V>
<V>käen päälle käyttämättä,</V>
<V>olkapään ojentamatta,</V>
<V>käsivarren vaalimatta!"</V>
<V>Pursi puinen vastoavi,</V>
<V>vene hankava sanovi:</V>
<V>"Eipä muu sukuni suuri</V>
<V>eikä veljeni, venoset,</V>
<V>lähe työnnyttä vesille,</V>
<V>laskematta lainehille,</V>
<V>kun ei kourin koskettane,</V>
<V>käsivarsin käännettäne."</V>
<V>Sanoi vanha Väinämöinen:</V>
<V>"Jos ma sun vesille työnnän,</V>
<V>joko juokset soutamatta,</V>
<V>airoilla avittamatta,</V>
<V>huoparilla huopimatta,</V>
<V>puhumatta purjehesen?"</V>
<V>Pursi puinen vastoavi,</V>
<V>vene hankava sanovi:</V>
<V>"Eipä muu sukuni suuri</V>
<V>eikä toinen joukkioni</V>
<V>juokse sormin soutamatta,</V>
<V>airoilla avittamatta,</V>
<V>huoparilla huopimatta,</V>
<V>puhumatta purjehesen."</V>
<V>Vaka vanha Väinämöinen</V>
<V>tuosta tuon sanoiksi virkki:</V>
<V>"Joko juokset soutamalla,</V>
<V>airoilla avittamalla,</V>
<V>huoparilla huopimalla,</V>
<V>puhumalla purjehesen?"</V>
<V>Pursi puinen vastoavi,</V>
<V>vene hankava sanovi:</V>
<V>"Jo vainen sukuni muuki,</V>
<V>kaikki veljeni, venoset,</V>
<V>juoksi sormin soutamalla,</V>
<V>airoilla avittamalla,</V>
<V>huoparilla huopimalla,</V>
<V>puhumalla purjehesen."</V>
<V>Siitä vanha Väinämöinen</V>
<V>heitti hiekalle hevosen,</V>
<V>painoi puuhun marhaminnan,</V>
<V>ohjat oksalle ojenti,</V>
<V>lykkäsi venon vesille,</V>
<V>lauloi purren lainehille.</V>
<V>Kysytteli puista purtta,</V>
<V>sanan virkkoi, noin nimesi:</V>
<V>"Oi sie kaareva venonen,</V>
<V>pursi puinen, hankaniekka!</V>
<V>Ootko kaunis kannannalta,</V>
<V>kuin oot kaunis katsonnalta?"</V>
<V>Pursi puinen vastoavi,</V>
<V>vene hankava sanovi:</V>
<V>"Oonpa kaunis kannannalta</V>
<V>sekä pohjalta sijava:</V>
<V>soutoa sa'an urohon,</V>
<V>ilman istua tuhannen."</V>
<V>Siitä vanha Väinämöinen</V>
<V>lauloa hyrähtelevi.</V>
<V>Lauloi ensin laitapuolen</V>
<V>sukapäitä sulhosia,</V>
<V>sukapäitä, piipioja,</V>
<V>saapasjalkoja jaloja.</V>
<V>Lauloi toisen laitapuolen</V>
<V>tinapäitä tyttäriä,</V>
<V>tinapäitä, vaskivöitä,</V>
<V>kultasormia somia.</V>
<V>Lauloi vielä Väinämöinen</V>
<V>teljot täytehen väkeä,</V>
<V>ne on vanhoa väkeä,</V>
<V>iän kaiken istunutta,</V>
<V>kuss' oli vähän sijoa</V>
<V>nuorukaisilta esinnä.</V>
<V>Itse istuvi perähän,</V>
<V>kokan koivuisen kuvulle,</V>
<V>lasketteli laivoansa.</V>
<V>Sanan virkkoi, noin nimesi:</V>
<V>"Juokse, pursi, puittomia,</V>
<V>vene, väljiä vesiä!</V>
<V>Kule kuplina merellä,</V>
<V>lumpehina lainehilla!"</V>
<V>Pani sulhot soutamahan,</V>
<V>neiet ilman istumahan.</V>
<V>Sulhot souti, airot notkui:</V>
<V>eipä matka eistykänä.</V>
<V>Pani neiet soutamahan,</V>
<V>sulhot ilman istumahan.</V>
<V>Neiet souti, sormet notkui:</V>
<V>eipä matka eistykänä.</V>
<V>Muutti vanhat soutamahan,</V>
<V>nuoret päältä katsomahan.</V>
<V>Vanhat souti, päät vapisi:</V>
<V>eipä vielä matka eisty.</V>
<V>Siitä seppo Ilmarinen</V>
<V>itse istui soutamahan:</V>
<V>jopa juoksi puinen pursi,</V>
<V>pursi juoksi, matka joutui.</V>
<V>Loitos kuului airon loiske,</V>
<V>kauas hankojen hamina.</V>
<V>Soutavi sorehtelevi:</V>
<V>teljot rytkyi, laiat notkui,</V>
<V>airot piukki pihlajaiset,</V>
<V>airon pyörät pyinä vinkui,</V>
<V>terät teirinä kukerti,</V>
<V>nenä joikui joutsenena,</V>
<V>perä kaarskui kaarnehena,</V>
<V>hangat hanhina havisi.</V>
<V>Itse vanha Väinämöinen</V>
<V>laskea karehtelevi</V>
<V>perässä punaisen purren,</V>
<V>melan vartevan varassa.</V>
<V>Niemi matkalla näkyvi,</V>
<V>kylä kurja kuumottavi.</V>
<V>Ahti niemellä asuvi,</V>
<V>Kauko niemen kainalossa.</V>
<V>Kalatuutta Kauko itki,</V>
<V>leivätyyttä Lemminkäinen,</V>
<V>Ahti aitan pieneyttä,</V>
<V>veitikkä osan vähyyttä.</V>
<V>Veisti laitoja venehen,</V>
<V>uuen purren pohjapuuta</V>
<V>päässä pitkän nälkäniemen,</V>
<V>paltalla kylän katalan.</V>
<V>Se oli korvalta korea,</V>
<V>silmältä sitäi parempi.</V>
<V>Loi silmänsä luotehelle,</V>
<V>käänti päätä päivän alle:</V>
<V>kaaren kaukoa näkevi,</V>
<V>pilven longan loitompata.</V>
<V>Eipä kaari ollutkana</V>
<V>eikä pieni pilven lonka:</V>
<V>oli pursi kulkemassa,</V>
<V>venonen vaeltamassa</V>
<V>selvällä meren selällä,</V>
<V>ulapalla aukealla;</V>
<V>mies puhas perässä purren,</V>
<V>mies sorea soutimilla.</V>
<V>Sanoi lieto Lemminkäinen:</V>
<V>"En mä tunne tuota purtta,</V>
<V>keksi kelvoista venettä;</V>
<V>souten Suomesta tulevi,</V>
<V>airon iske'in iästä,</V>
<V>melan luoen luotehesen."</V>
<V>Jo huhuta huikahutti,</V>
<V>mäjellytti, mäikähytti,</V>
<V>huuti mies nenästä niemen,</V>
<V>verevä vesien poikki:</V>
<V>"Kenen on veno vesillä,</V>
<V>kenen laiva lainehilla?"</V>
<V>Miehet purresta puhuvat</V>
<V>sekä vaimot vastoavat:</V>
<V>"Mi olet mies metsän asuja,</V>
<V>uros korven kolkuttaja,</V>
<V>kun et tunne tuota purtta,</V>
<V>keksi Väinölän venettä,</V>
<V>et tunne peräurosta</V>
<V>etkä miestä airollista?"</V>
<V>Sanoi lieto Lemminkäinen:</V>
<V>"Jo tunnen peränpitäjän</V>
<V>ja älyän airollisen:</V>
<V>vaka vanha Väinämöinen</V>
<V>itse on perän piossa,</V>
<V>Ilmarinen airollisna.</V>
<V>Minnekkä menette, miehet,</V>
<V>kunne läksitte, urohot?"</V>
<V>Sanoi vanha Väinämöinen:</V>
<V>"Kohti pohjaista kulemme,</V>
<V>kohti kuohuja kovia,</V>
<V>lakkipäitä lainehia:</V>
<V>sampoa tapoamahan,</V>
<V>kirjokantta katsomahan</V>
<V>Pohjolan kivimäestä,</V>
<V>vaaran vaskisen sisästä."</V>
<V>Sanoi lieto Lemminkäinen:</V>
<V>"Ohoh vanha Väinämöinen!</V>
<V>Otapa minua, miestä,</V>
<V>urohoksi kolmanneksi,</V>
<V>kun saat sammon nostantahan,</V>
<V>kirjokannen kannantahan!</V>
<V>Vielä mieki miesnä maksan,</V>
<V>jos saisi tapella tarve:</V>
<V>annan käskyn kämmenille,</V>
<V>olkapäilleni opaston."</V>
<V>Vaka vanha Väinämöinen</V>
<V>otti miehen matkoihinsa,</V>
<V>veitikän venosehensa.</V>
<V>Se on lieto Lemminkäinen</V>
<V>jo tulla tuhuttelevi,</V>
<V>käyä luikerrehtelevi.</V>
<V>Tuopi laian tullessansa</V>
<V>venehesen Väinämöisen.</V>
<V>Sanoi vanha Väinämöinen:</V>
<V>"Oisi puuta purressani,</V>
<V>laitoa venehessäni,</V>
<V>parahiksi painoaki.</V>
<V>Miksi laitat laitoasi,</V>
<V>puuta purtehen liseät?"</V>
<V>Sanoi lieto Lemminkäinen:</V>
<V>"Ei vara venettä kaa'a,</V>
<V>tuki suovoa tuhoa.</V>
<V>Use'in merellä Pohjan</V>
<V>tuuli laitoa kysyvi,</V>
<V>vastatuuli varppehia."</V>
<V>Sanoi vanha Väinämöinen:</V>
<V>"Sentähen sotavenosen</V>
<V>rinta rautahan rakettu</V>
<V>ja tehty teräsnenähän,</V>
<V>jottei tuulen tuiki vieä</V>
<V>eikä viskoa vihurin."</V>
</TEXT>
</ITEM>
<ITEM nro="kalevala40" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>40</ID>
<TMP>1849</TMP>
</META>
<TEXT>
<CPT>Neljäskymmenes runo</CPT>
<V>Vaka vanha Väinämöinen</V>
<V>laskea karehtelevi</V>
<V>tuon on pitkän niemen päästä,</V>
<V>kylän kurjan kuuluvilta.</V>
<V>Laski laulellen vesiä,</V>
<V>ilon lyöen lainehia.</V>
<V>Neiet niemien nenissä</V>
<V>katselevat, kuuntelevat:</V>
<V>"Mi lienee ilo merellä,</V>
<V>mikä laulu lainehilla,</V>
<V>ilo entistä parempi,</V>
<V>laulu muita laatuisampi?"</V>
<V>Laski vanha Väinämöinen,</V>
<V>laski päivän maavesiä,</V>
<V>päivän toisen suovesiä,</V>
<V>kolmannen kosen vesiä.</V>
<V>Siinä lieto Lemminkäinen</V>
<V>muisti muutaman sanansa</V>
<V>korvalla tulisen kosken,</V>
<V>pyhän virran pyörtehessä.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Heitä, koski, kuohuminen,</V>
<V>vesi vankka, vellominen!</V>
<V>Kosken tyttö, kuohuneiti!</V>
<V>Istuite kihokivelle,</V>
<V>kihopaaelle paneite!</V>
<V>Sylin aaltoja aseta,</V>
<V>käsin kääri käppyröitä,</V>
<V>kourin kuohuja kohenna,</V>
<V>jottei riusko rinnoillemme</V>
<V>eikä päällemme päräjä!</V>
<V>"Akka aaltojen-alainen,</V>
<V>vaimo kuohun-korvallinen!</V>
<V>Nouse kourin kuohun päälle,</V>
<V>yskin aallollen ylene</V>
<V>kuohuja kokoamahan,</V>
<V>vaahtipäitä vaalimahan,</V>
<V>jottei syytöintä syseä,</V>
<V>viatointa vierettele!</V>
<V>"Kivet keskellä jokea,</V>
<V>paaet kuohun kukkuralla</V>
<V>otsansa alentakohon,</V>
<V>päälakensa painakohon</V>
<V>matkalta punaisen purren,</V>
<V>tieltä tervaisen venehen!</V>
<V>"Kun ei tuosta kyllin liene,</V>
<V>Kivi-Kimmo, Kammon poika,</V>
<V>väännä reikä vääntimellä,</V>
<V>puhkaise purasimella</V>
<V>keskelle kosen kiveä,</V>
<V>pahan paaen palleahan,</V>
<V>juosta purren puuttumatta,</V>
<V>venehen vikaumatta!</V>
<V>"Kun ei tuosta kyllin liene,</V>
<V>veen isäntä, vuon alio,</V>
<V>kivet saata sammaliksi,</V>
<V>hauin vuoluksi venonen</V>
<V>kuohuja kulettaessa,</V>
<V>mäkipäitä mentäessä!</V>
<V>"Neiti kosken-korvallinen,</V>
<V>impi virran-vierellinen!</V>
<V>Kehreäs utuinen lanka</V>
<V>utuisesta kuontalosta!</V>
<V>Veä lankasi ve'elle,</V>
<V>sinerväsi lainehelle,</V>
<V>jota pitkin purren juosta,</V>
<V>tervarinnan teuotella,</V>
<V>mennä miehen melkeänki,</V>
<V>äkkiouonkin osata!</V>
<V>"Melatar on, mielivaimo!</V>
<V>Ota mieluisa melasi,</V>
<V>jollapa piät pereä,</V>
<V>noitivirrat viilettelet</V>
<V>katehen koan e'etse,</V>
<V>noian ikkunan alatse!</V>
<V>"Kun ei tuosta kyllin liene,</V>
<V>Ukko, taivahan jumala,</V>
<V>piä miekalla pereä,</V>
<V>tuijota tupettomalla,</V>
<V>jotta juosta puisen purren,</V>
<V>mennä mäntyisen venehen!"</V>
<V>Itse vanha Väinämöinen</V>
<V>laskea karehtelevi.</V>
<V>Laski louhien lomitse</V>
<V>noita kuohuja kovia;</V>
<V>eikä puutu puinen pursi,</V>
<V>vene tietäjän takellu.</V>
<V>Äsken tuonne tultuansa</V>
<V>noille väljille vesille</V>
<V>puuttui pursi juoksemasta,</V>
<V>venonen pakenemasta.</V>
<V>Pursi puuttuvi lujahan,</V>
<V>vene vieremättömäksi.</V>
<V>Se on seppo Ilmarinen,</V>
<V>toinen lieto Lemminkäinen</V>
<V>pistivät melan merehen,</V>
<V>lastun kuusen lainehesen;</V>
<V>päästeä nytystelevät</V>
<V>tuota purtta puutoksesta:</V>
<V>ei ota venonen juosta</V>
<V>eikä pääse puinen pursi.</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Oi sie lieto Lemmin poika!</V>
<V>Kallistaite katsomahan,</V>
<V>miss' on pursi puuttumassa,</V>
<V>venonen takistumassa</V>
<V>näillä väljillä vesillä,</V>
<V>vienolla alantehella,</V>
<V>kivelläkö vai haolla</V>
<V>vaiko muulla vastuksella!"</V>
<V>Se on lieto Lemminkäinen</V>
<V>pyörähtihe katsomahan.</V>
<V>Katsovi venosen alle,</V>
<V>sanan virkkoi, noin nimesi:</V>
<V>"Ei ole veno kivellä,</V>
<V>ei kivellä, ei haolla:</V>
<V>vene on hauin hartioilla,</V>
<V>ve'en koiran konkkaluilla!"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Jotaki joessa onpi,</V>
<V>hakojaki, haukiaki.</V>
<V>Kun lie hauin hartioilla,</V>
<V>ve'en koiran konkkaluilla,</V>
<V>veä miekalla vetehen,</V>
<V>katkaise kala kaheksi!"</V>
<V>Se on lieto Lemminkäinen,</V>
<V>poika, veitikkä verevä,</V>
<V>miekan vyöltänsä vetävi,</V>
<V>luunpurijan puoleltansa.</V>
<V>Veti miekalla meryttä,</V>
<V>alta laian laskettavi:</V>
<V>itse vierähti vetehen,</V>
<V>kourin aaltohon kohahti.</V>
<V>Siitä seppo Ilmarinen</V>
<V>tarttui tukkahan urosta,</V>
<V>nostalti merestä miehen.</V>
<V>Itse tuon sanoiksi virkki:</V>
<V>"Kaikki on mieheksi kyhätty,</V>
<V>pantu parran kantajaksi,</V>
<V>lisäksi satalu'ulle,</V>
<V>tuhannelle täytteheksi!"</V>
<V>Miekan vyöltänsä vetävi,</V>
<V>tupestansa tuiman rauan,</V>
<V>jolla kalhaisi kaloa,</V>
<V>alta laian läimähytti:</V>
<V>miekka murskaksi mureni,</V>
<V>eipä hauki tiennytkänä.</V>
<V>Vaka vanha Väinämöinen</V>
<V>tuossa tuon sanoiksi virkki:</V>
<V>"Ei ole teissä puolta miestä,</V>
<V>ei urosta kolmannesta!</V>
<V>Kun konsa tulevi tarve,</V>
<V>miehen mieltä vaaitahan,</V>
<V>silloin mieli melkeässä,</V>
<V>kaikki toimi toisialla."</V>
<V>Itse miekkansa veälti,</V>
<V>tempasi terävän rauan.</V>
<V>Työnti miekkansa merehen,</V>
<V>alle laian langetteli</V>
<V>kalahauin hartioihin,</V>
<V>ve'en koiran konkkaluihin.</V>
<V>Miekka luottihe lujahan,</V>
<V>kitasihin kiinnittihe.</V>
<V>Siitä vanha Väinämöinen</V>
<V>nostalti kaloa tuota,</V>
<V>veti haukia ve'estä:</V>
<V>hauki katkesi kaheksi;</V>
<V>pursto pohjahan putosi,</V>
<V>pää kavahti karpahasen.</V>
<V>Jo otti venonen juosta,</V>
<V>pääsi pursi puutoksesta.</V>
<V>Vaka vanha Väinämöinen</V>
<V>luotti purren luotoselle,</V>
<V>ravahutti rantasehen.</V>
<V>Katselevi, kääntelevi</V>
<V>tuota hauin pääpaloa.</V>
<V>Itse tuon sanoiksi virkki:</V>
<V>"Ken on vanhin sulholoista,</V>
<V>sepä hauki halkomahan,</V>
<V>kala viploin viiltämähän,</V>
<V>pää paloiksi pahkomahan!"</V>
<V>Miehet purresta puhuvat,</V>
<V>vaimot lausui laitasilta:</V>
<V>"Saajanpa käet sulimmat,</V>
<V>sormet pyytäjän pyhimmät."</V>
<V>Vaka vanha Väinämöinen</V>
<V>veti veitsen huotrastansa,</V>
<V>kyleltänsä kylmän rauan,</V>
<V>jolla hauin halkaisevi,</V>
<V>pahkovi kalan paloiksi.</V>
<V>Itse tuon sanoiksi virkki:</V>
<V>"Ken on nuorin neitosista,</V>
<V>sepä hauki keittämähän</V>
<V>murkinaisiksi muruiksi,</V>
<V>kalaisiksi lounahiksi!"</V>
<V>Kävi neiet keittämähän</V>
<V>- kävi kilvan kymmenenki.</V>
<V>Siitä hauki keitetähän,</V>
<V>murkinoiahan muruina.</V>
<V>Jäipä luita luotoselle,</V>
<V>kalanluita kalliolle.</V>
<V>Vaka vanha Väinämöinen</V>
<V>noita tuossa katselevi,</V>
<V>katselevi, kääntelevi.</V>
<V>Sanan virkkoi, noin nimesi:</V>
<V>"Mikä tuostaki tulisi,</V>
<V>noista hauin hampahista,</V>
<V>leveästä leukaluusta,</V>
<V>jos oisi sepon pajassa,</V>
<V>luona taitavan takojan,</V>
<V>miehen mahtavan käsissä?"</V>
<V>Sanoi seppo Ilmarinen:</V>
<V>"Ei tule tyhjästä mitänä,</V>
<V>kalan ruotasta kalua,</V>
<V>ei seponkana pajassa,</V>
<V>luona taitavan takojan,</V>
<V>miehen mahtavan käsissä."</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Näistäpä toki tulisi</V>
<V>kalanluinen kanteloinen,</V>
<V>kun oisi osoajata,</V>
<V>soiton luisen laatijata."</V>
<V>Kun ei toista tullutkana,</V>
<V>ei ollut osoajata,</V>
<V>soiton luisen laatijata,</V>
<V>vaka vanha Väinämöinen</V>
<V>itse loihe laatijaksi,</V>
<V>tekijäksi teentelihe.</V>
<V>Laati soiton hauinluisen,</V>
<V>suoritti ilon ikuisen.</V>
<V>Kust' on koppa kanteletta?</V>
<V>Hauin suuren leukaluusta.</V>
<V>Kust' on naulat kanteletta?</V>
<V>Ne on hauin hampahista.</V>
<V>Kusta kielet kanteletta?</V>
<V>Hivuksista Hiien ruunan.</V>
<V>Jo oli soitto suorittuna,</V>
<V>valmihina kanteloinen,</V>
<V>soitto suuri hauinluinen,</V>
<V>kantelo kalaneväinen.</V>
<V>Tuli tuohon nuoret miehet,</V>
<V>tuli nainehet urohot,</V>
<V>tuli pojat puol'-ikäiset</V>
<V>sekä pienet piikalapset,</V>
<V>tytöt nuoret, vaimot vanhat,</V>
<V>naiset keskikertaisetki,</V>
<V>kanteletta katsomahan,</V>
<V>soittoa tähyämähän.</V>
<V>Vaka vanha Väinämöinen</V>
<V>käski nuoren, käski vanhan,</V>
<V>käski keskikertaisenki</V>
<V>soittamahan sormillansa</V>
<V>tuota ruotaista romua,</V>
<V>kalanluista kanteletta.</V>
<V>Soitti nuoret, soitti vanhat,</V>
<V>soitti keskikertaisetki.</V>
<V>Nuoret soitti, sormet notkui,</V>
<V>vanhat väänti, pää vapisi:</V>
<V>ei ilo ilolle nousnut,</V>
<V>soitto soitolle ylennyt.</V>
<V>Sanoi lieto Lemminkäinen:</V>
<V>"Oi te pojat puol'älyiset,</V>
<V>teki tyttäret typerät</V>
<V>sekä muu katala kansa!</V>
<V>Ei ole teissä soittajata,</V>
<V>oike'in osoajata!</V>
<V>Tuokatte minulle soitto,</V>
<V>kantakatte kanteloinen</V>
<V>kahen polven pystyn päähän,</V>
<V>kynnen kymmenen nenähän!"</V>
<V>Siitä lieto Lemminkäinen</V>
<V>saip' on kantelon käsille,</V>
<V>ilon itsensä likemmä,</V>
<V>soiton alle sormiensa.</V>
<V>Soittoa sovittelevi,</V>
<V>kanteletta kääntelevi:</V>
<V>eipä soitto soitakana,</V>
<V>ei ilo iloakana.</V>
<V>Sanoi vanha Väinämöinen:</V>
<V>"Ei ole tässä nuorisossa,</V>
<V>kansassa kasuavassa</V>
<V>eikä vanhassa väessä</V>
<V>tuon on soiton soittajaista,</V>
<V>tuon ilon iloajaista.</V>
<V>Joko Pohjola paremmin</V>
<V>saisi soiton soittamahan,</V>
<V>tuon ilon iloamahan,</V>
<V>jospa laitan Pohjolahan?"</V>
<V>Laittoi soiton Pohjolahan,</V>
<V>saatatti Sariolahan.</V>
<V>Soitti pojat Pohjolassa,</V>
<V>soitti pojat jotta piiat,</V>
<V>soitti miehet naisekkahat</V>
<V>sekä naiset miehekkähät.</V>
<V>Itsekin emäntä soitti,</V>
<V>tuota käänti, tuota väänti,</V>
<V>tuota sormin suoritteli,</V>
<V>kynsin kymmenin piteli.</V>
<V>Soitti pojat Pohjolassa,</V>
<V>soitti kansa kaikenlainen.</V>
<V>Ei ilo ilolle tunnu</V>
<V>eikä soitto soitannalle:</V>
<V>kielet kierohon kävivät,</V>
<V>jouhet parkuivat pahasti,</V>
<V>ääni kaikkui karkeasti,</V>
<V>soitto julmasti sorisi.</V>
<V>Sokea sopessa nukkui,</V>
<V>ukko vanha uunin päällä.</V>
<V>Ukko uunilta havannut,</V>
<V>kiukahalta kirsahtanut</V>
<V>urahti unisijalta,</V>
<V>nurahutti nurkastansa:</V>
<V>"Heretkätte, heittäkätte,</V>
<V>luokatte, lopettakatte!</V>
<V>Puhki korvani puhuvi,</V>
<V>läpi pääni läylentävi,</V>
<V>kaikki käypi karvoilleni,</V>
<V>viepi viikoksi uneni!</V>
<V>"Jos ei soitto Suomen kansan</V>
<V>vasta vaikuta ilolle</V>
<V>eli uuvuta unehen,</V>
<V>maku'usen maanittele,</V>
<V>niin vetehen visko'otte,</V>
<V>aaltoihin upottaotte,</V>
<V>tahi viekötte takaisin,</V>
<V>soitto tuonne saattaotte</V>
<V>miehen tehnehen käsille,</V>
<V>sormille sovittelijan!"</V>
<V>Soitto kielin kerkiävi,</V>
<V>kantelo sanoin kajahui:</V>
<V>"En vielä vetehen joua,</V>
<V>alle aaltojen asetu!</V>
<V>Ennen soitan soittajalla,</V>
<V>vangun vaivan nähnehellä."</V>
<V>Jopa vietihin visusti,</V>
<V>kannettihin kaunihisti</V>
<V>miehen laatijan kätehen,</V>
<V>pyytänehen polvuksille.</V>
</TEXT>
</ITEM>
<ITEM nro="kalevala41" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>41</ID>
<TMP>1849</TMP>
</META>
<TEXT>
<CPT>Yhdesviidettä runo</CPT>
<V>Vaka vanha Väinämöinen,</V>
<V>laulaja iän-ikuinen,</V>
<V>sormiansa suorittavi,</V>
<V>peukaloitansa pesevi.</V>
<V>Istuiksen ilokivelle,</V>
<V>laulupaaelle paneikse</V>
<V>hope'iselle mäelle,</V>
<V>kultaiselle kunnahalle.</V>
<V>Otti soiton sormillensa,</V>
<V>käänti käyrän polvillensa,</V>
<V>kantelen kätensä alle.</V>
<V>Sanan virkkoi, noin nimesi:</V>
<V>"Tulkohonpa kuulemahan,</V>
<V>ku ei liene ennen kuullut</V>
<V>iloa ikirunojen,</V>
<V>kajahusta kanteloisen!"</V>
<V>Siitä vanha Väinämöinen</V>
<V>alkoi soittoa somasti</V>
<V>hauinruotaista romua,</V>
<V>kalanluista kanteletta.</V>
<V>Sormet nousi notkeasti,</V>
<V>peukalo ylös keveni.</V>
<V>Jo kävi ilo ilolle,</V>
<V>riemu riemulle remahti,</V>
<V>tuntui soitto soitannalle,</V>
<V>laulu laululle tehosi.</V>
<V>Helähteli hauin hammas,</V>
<V>kalan pursto purkaeli,</V>
<V>ulvosi upehen jouhet,</V>
<V>jouhet ratsun raikkahuivat.</V>
<V>Soitti vanha Väinämöinen.</V>
<V>Ei ollut sitä metsässä</V>
<V>jalan neljän juoksevata,</V>
<V>koivin koikkelehtavata,</V>
<V>ku ei tullut kuulemahan,</V>
<V>iloa imehtimähän.</V>
<V>Oravat ojentelihe</V>
<V>lehväseltä lehväselle;</V>
<V>tuohon kärpät kääntelihe,</V>
<V>aioillen asettelihe.</V>
<V>Hirvet hyppi kankahilla,</V>
<V>ilvekset piti iloa.</V>
<V>Heräsi susiki suolta,</V>
<V>nousi karhu kankahalta</V>
<V>petäjäisestä pesästä,</V>
<V>kutiskosta kuusisesta.</V>
<V>Susi juoksi suuret matkat,</V>
<V>karhu kankahat samosi;</V>
<V>viimein aiallen asettui,</V>
<V>veräjälle vieretäikse:</V>
<V>aita kaatui kalliolle,</V>
<V>veräjä aholle vieri.</V>
<V>Siitä kuusehen kuvahti,</V>
<V>petäjähän pyörähytti</V>
<V>soitantoa kuulemahan,</V>
<V>iloa imehtimähän.</V>
<V>Tapiolan tarkka ukko,</V>
<V>itse Metsolan isäntä,</V>
<V>ja kaikki Tapion kansa,</V>
<V>sekä piiat jotta poiat,</V>
<V>kulki vuoren kukkulalle</V>
<V>soittoa tajuamahan.</V>
<V>Itseki metsän emäntä,</V>
<V>Tapiolan tarkka vaimo,</V>
<V>sinisukkahan siroikse,</V>
<V>punapaulahan paneikse;</V>
<V>loihe koivun konkelolle,</V>
<V>lepän lengolle levahti</V>
<V>kanteloista kuulemahan,</V>
<V>soittoa tajuamahan.</V>
<V>Mi oli ilman lintujaki,</V>
<V>kahen siiven sirkovia,</V>
<V>ne tulivat tuiskutellen,</V>
<V>kiiätellen kiirehtivät</V>
<V>kunnioa kuulemahan,</V>
<V>iloa imehtimähän.</V>
<V>Kokko kun kotona kuuli</V>
<V>sen sorean Suomen soiton,</V>
<V>heitti pentunsa pesähän;</V>
<V>itse loihe lentämähän</V>
<V>soittohon sulan urohon,</V>
<V>Väinämöisen vääntelöhön.</V>
<V>Korkealta kokko lenti,</V>
<V>halki pilvien havukka,</V>
<V>allit aalloilta syviltä,</V>
<V>joutsenet sulilta soilta.</V>
<V>Pieniäki peiposia,</V>
<V>lintuja livertäviä,</V>
<V>sirkkuja satalukuisin,</V>
<V>leivoja liki tuhatta</V>
<V>ilmassa ihastelivat,</V>
<V>hartioilla haastelivat,</V>
<V>tehessä isän iloa,</V>
<V>soitellessa Väinämöisen.</V>
<V>Itse ilman luonnottaret,</V>
<V>ilman impyet ihanat,</V>
<V>iloa imehtelivät,</V>
<V>kanteloista kuuntelivat;</V>
<V>mikä ilman vempelellä,</V>
<V>taivon kaarella kajotti,</V>
<V>mikä pienen pilven päällä,</V>
<V>rusoreunalla rehotti.</V>
<V>Tuo Kuutar, korea impi,</V>
<V>neiti Päivätär pätevä</V>
<V>pitelivät pirtojansa,</V>
<V>niisiänsä nostelivat,</V>
<V>kultakangasta kutoivat,</V>
<V>hope'ista helskyttivät</V>
<V>äärellä punaisen pilven,</V>
<V>pitkän kaaren kannikalla.</V>
<V>Kunpa saivat kuullaksensa</V>
<V>tuon sorean soiton äänen,</V>
<V>jo pääsi piosta pirta,</V>
<V>suistui sukkula käestä,</V>
<V>katkesihe kultarihmat,</V>
<V>helkähti hopeaniiet.</V>
<V>Ei sitä oloista ollut,</V>
<V>ei ollut ve'essäkänä</V>
<V>evän kuuen kulkevata,</V>
<V>kalaparvea parasta,</V>
<V>ku ei tullut kuulemahan,</V>
<V>iloa imehtimähän.</V>
<V>Uipi hauit hangotellen,</V>
<V>ve'en koirat vengotellen,</V>
<V>lohet luo'oilta samosi,</V>
<V>siikaset syväntehiltä.</V>
<V>Säret pienet, ahvenetki,</V>
<V>mujehetki, muut kalatki</V>
<V>rinnoin ruokohon ajaikse,</V>
<V>rantahan rakenteleikse</V>
<V>virttä Väinön kuulemahan,</V>
<V>soittoa tajuamahan.</V>
<V>Ahto, aaltojen kuningas,</V>
<V>ve'en ukko ruohoparta,</V>
<V>ve'en kalvolle veäikse,</V>
<V>luikahaikse lumpehelle;</V>
<V>siinä kuunteli iloa.</V>
<V>Itse tuon sanoiksi virkki:</V>
<V>"En ole mointa ennen kuullut</V>
<V>sinä ilmoisna ikänä,</V>
<V>soitantoa Väinämöisen,</V>
<V>iloa ikirunojan!"</V>
<V>Sisarekset sotkottaret,</V>
<V>rannan ruokoiset kälykset,</V>
<V>hiipoivat hivuksiansa,</V>
<V>hapsiansa harjasivat</V>
<V>harjalla hopeapäällä,</V>
<V>sukimella kultaisella.</V>
<V>Saivat kuulla äänen ouon,</V>
<V>tuon on soitannan sorean:</V>
<V>sulkahti suka vetehen,</V>
<V>haihtui harja lainehesen.</V>
<V>Jäi hivukset hiipomatta,</V>
<V>tukat kesken suorimatta.</V>
<V>Itseki ve'en emäntä,</V>
<V>ve'en eukko ruokorinta,</V>
<V>jopa nousevi merestä</V>
<V>ja lapaikse lainehesta;</V>
<V>ruokorintahan rivahti,</V>
<V>väännäikse vesikarille</V>
<V>tuota ääntä kuulemahan,</V>
<V>soitantoa Väinämöisen,</V>
<V>kun oli ääni kummanlainen,</V>
<V>soitanto ylen sorea.</V>
<V>Se siihen sike'in nukkui,</V>
<V>vaipui maata vatsallehen</V>
<V>kirjavan kiven selälle,</V>
<V>paaen paksun pallealle.</V>
<V>Siinä vanha Väinämöinen</V>
<V>soitti päivän, soitti toisen.</V>
<V>Ei ollut sitä urosta</V>
<V>eikä miestä urheata,</V>
<V>ollut ei miestä eikä naista</V>
<V>eikä kassan kantajata,</V>
<V>kellen ei itkuksi käynyt,</V>
<V>kenen syäntä ei sulannut.</V>
<V>Itki nuoret, itki vanhat,</V>
<V>itki miehet naimattomat,</V>
<V>itki nainehet urohot,</V>
<V>itki pojat puol'-ikäiset,</V>
<V>sekä pojat jotta neiet,</V>
<V>jotta pienet piikasetki,</V>
<V>kun oli ääni kummanlainen,</V>
<V>ukon soitanto suloinen.</V>
<V>Itsensäki Väinämöisen</V>
<V>kyynel vieri kyykähteli.</V>
<V>Tippui tilkat silmistänsä,</V>
<V>vierivät vesipisarat,</V>
<V>karkeammat karpaloita,</V>
<V>herkeämmät hernehiä,</V>
<V>pyöreämmät pyyn munia,</V>
<V>päreämmät päitä pääskyn.</V>
<V>Ve'et vieri silmästänsä,</V>
<V>toiset toisesta noruvi.</V>
<V>Putosivat poskipäille,</V>
<V>kaunihille kasvoillensa,</V>
<V>kaunihilta kasvoiltansa</V>
<V>leve'ille leuoillensa,</V>
<V>leve'iltä leuoiltansa</V>
<V>rehe'ille rinnoillensa,</V>
<V>rehe'iltä rinnoiltansa</V>
<V>päteville polvillensa,</V>
<V>päteviltä polviltansa</V>
<V>jalkapöyille jaloille,</V>
<V>jalkapöyiltä jaloilta</V>
<V>maahan alle jalkojensa</V>
<V>läpi viien villavaipan,</V>
<V>kautta kuuen kultavyönsä,</V>
<V>seitsemän sinihamosen,</V>
<V>sarkakauhtanan kaheksan.</V>
<V>Vierivät vesipisarat</V>
<V>luota vanhan Väinämöisen</V>
<V>rannalle meren sinisen,</V>
<V>rannalta meren sinisen</V>
<V>alle selvien vesien,</V>
<V>päälle mustien murien.</V>
<V>Siitä vanha Väinämöinen</V>
<V>itse tuon sanoiksi virkki:</V>
<V>"Onko tässä nuorisossa,</V>
<V>nuorisossa kaunoisessa,</V>
<V>tässä suuressa su'ussa,</V>
<V>isossa isän alassa</V>
<V>kyyneleni poimijata</V>
<V>alta selvien vesien?"</V>
<V>Nuoret tuossa noin sanovi</V>
<V>sekä vanhat vastoavi:</V>
<V>"Ei ole tässä nuorisossa,</V>
<V>nuorisossa kaunoisessa,</V>
<V>tässä suuressa su'ussa,</V>
<V>isossa isän alassa</V>
<V>kyynelesi poimijata</V>
<V>alta selvien vesien."</V>
<V>Sanoi vanha Väinämöinen,</V>
<V>itse virkki, noin nimesi:</V>
<V>"Kenpä toisi kyyneleni,</V>
<V>poimisi vesipisarat</V>
<V>alta selvien vesien,</V>
<V>saisi multa sulkaturkin."</V>
<V>Tuli korppi koikotellen.</V>
<V>Sanoi vanha Väinämöinen:</V>
<V>"Käyös, korppi, kyyneleni</V>
<V>alta selvien vesien!</V>
<V>Annan sulle sulkaturkin."</V>
<V>Eipä korppi saanutkana.</V>
<V>Kuuli tuon sininen sotka,</V>
<V>niin tuli sininen sotka.</V>
<V>Sanoi vanha Väinämöinen:</V>
<V>"Use'in, sininen sotka,</V>
<V>suullasi sukelteleihet,</V>
<V>ve'essä vilotteleihet:</V>
<V>käypä, poimi kyyneleni</V>
<V>alta selvien vesien!</V>
<V>Saat sinä parahan palkan:</V>
<V>annan sulle sulkaturkin."</V>
<V>Kävi sotka poimimahan</V>
<V>Väinämöisen kyyneleitä</V>
<V>alta selvien vesien,</V>
<V>päältä mustien murien.</V>
<V>Poimi kyynelet merestä,</V>
<V>kantoi Väinölle kätehen:</V>
<V>jo oli muiksi muuttunehet,</V>
<V>kasvanehet kaunoisiksi,</V>
<V>helmiksi heristynehet,</V>
<V>simpsukoiksi siintynehet,</V>
<V>kuningasten kunnioiksi,</V>
<V>valtojen iki-iloiksi.</V>
</TEXT>
</ITEM>
<ITEM nro="kalevala42" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>42</ID>
<TMP>1849</TMP>
</META>
<TEXT>
<CPT>Kahdesviidettä runo</CPT>
<V>Vaka vanha Väinämöinen,</V>
<V>toinen seppo Ilmarinen,</V>
<V>kolmas lieto Lemmin poika,</V>
<V>tuo on kaunis Kaukomieli,</V>
<V>läksi selvälle merelle,</V>
<V>lake'ille lainehille</V>
<V>tuonne kylmähän kylähän,</V>
<V>pimeähän Pohjolahan,</V>
<V>miehen syöjähän sijahan,</V>
<V>urohon upottajahan.</V>
<V>Kenpä tuossa soutajaksi?</V>
<V>Yks' on seppo Ilmarinen.</V>
<V>Sepä tuossa soutajaksi</V>
<V>airoillen ylimäisille;</V>
<V>toinen lieto Lemminkäinen</V>
<V>airoillen alimaisille.</V>
<V>Vaka vanha Väinämöinen</V>
<V>itse istuihe perähän.</V>
<V>Laskea karehtelevi;</V>
<V>laski halki lainehien,</V>
<V>noien kuohujen kovien,</V>
<V>lakkipäien lainehien</V>
<V>vasten Pohjan valkamoita,</V>
<V>ennen tiettyjä teloja.</V>
<V>Jopa tuonne tultuansa,</V>
<V>matkan päähän päästyänsä</V>
<V>vetivät venosen maalle,</V>
<V>tempasivat tervarinnan</V>
<V>teloille teräksisille,</V>
<V>valkamoille vaskisille.</V>
<V>Tulivat tuville tuosta,</V>
<V>pian pistihe sisälle.</V>
<V>Kysyi Pohjolan emäntä,</V>
<V>tutkaeli tullehilta:</V>
<V>"Mipä miehillä sanoma,</V>
<V>urohilla uusi tieto?"</V>
<V>Vaka vanha Väinämöinen,</V>
<V>tuopa tuohon vastoavi:</V>
<V>"Sammosta sanomat miesten,</V>
<V>kirjokannesta urosten:</V>
<V>saimme sampuen jaolle,</V>
<V>kirjokannen katselulle."</V>
<V>Itse Pohjolan emäntä</V>
<V>sanan virkkoi, noin nimesi:</V>
<V>"Ei pyyssä kahen jakoa,</V>
<V>oravassa miehen kolmen.</V>
<V>Hyvä on sampuen hyrätä,</V>
<V>kirjokannen kahnatella</V>
<V>Pohjolan kivimäessä,</V>
<V>vaaran vaskisen sisässä.</V>
<V>Hyvä olla itseniki</V>
<V>sammon suuren haltijana."</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Kun et antane osoa,</V>
<V>tuota sammon toista puolta,</V>
<V>niin on kaiken kantanemme,</V>
<V>vienemme venehesemme."</V>
<V>Louhi, Pohjolan emäntä,</V>
<V>tuo tuosta pahoin pahastui.</V>
<V>Kutsui Pohjolan kokohon,</V>
<V>nuoret miehet miekkoinensa,</V>
<V>urohot asehinensa</V>
<V>pään varalle Väinämöisen.</V>
<V>Vaka vanha Väinämöinen</V>
<V>kävi kanteloisehensa,</V>
<V>itse istui soittamahan,</V>
<V>alkoi soittoa somasti.</V>
<V>Tuota kaikki kuulemahan,</V>
<V>iloa imehtimähän,</V>
<V>miehet mielellä hyvällä,</V>
<V>naiset suulla nauravalla,</V>
<V>urohot vesissä silmin,</V>
<V>pojat maassa polvillansa.</V>
<V>Väkeä väsyttelevi,</V>
<V>rahvahaista raukaisevi:</V>
<V>kaikki nukkui kuuntelijat</V>
<V>sekä vaipui katselijat;</V>
<V>nukkui nuoret, nukkui vanhat</V>
<V>Väinämöisen soitantohon.</V>
<V>Siitä viisas Väinämöinen,</V>
<V>tietäjä iän-ikuinen,</V>
<V>tapasi on taskuhunsa,</V>
<V>kulki kukkaroisehensa.</V>
<V>Ottavi uniset neulat,</V>
<V>voiteli unella silmät,</V>
<V>ripset ristihin panevi,</V>
<V>painoi luomet lukkosehen</V>
<V>väeltä väsyneheltä,</V>
<V>urohilta uinuvilta:</V>
<V>pani pitkähän unehen,</V>
<V>viikommaksi nukkumahan</V>
<V>koko Pohjolan perehen</V>
<V>ja kaiken kyläisen kansan.</V>
<V>Meni sammon saa'antahan,</V>
<V>kirjokannen katsontahan</V>
<V>Pohjolan kivimäestä,</V>
<V>vaaran vaskisen sisästä,</V>
<V>yheksän lukon takoa,</V>
<V>takasalvan kymmenennen.</V>
<V>Tuossa vanha Väinämöinen</V>
<V>lauloa hyrähtelevi</V>
<V>vaaran vaskisen ovilla,</V>
<V>kivilinnan liepehillä:</V>
<V>jopa liikkui linnan portit,</V>
<V>järkkyi rautaiset saranat.</V>
<V>Itse seppo Ilmarinen,</V>
<V>tuopa tuossa toisna miesnä.</V>
<V>Voilla voiti lukkoloita,</V>
<V>saranoita rasvasilla,</V>
<V>jottei ukset ulvahuisi</V>
<V>eikä naukuisi saranat.</V>
<V>Lukot sormin luksutteli,</V>
<V>salvat kuokalla kohotti:</V>
<V>jo lukot lusuna vieri,</V>
<V>ovet vahvat aukieli.</V>
<V>Siitä vanha Väinämöinen</V>
<V>itse tuon sanoiksi virkki:</V>
<V>"Oi sie lieto Lemmin poika,</V>
<V>ylimäinen ystäväni!</V>
<V>Mene sampo ottamahan,</V>
<V>kirjokansi kiskomahan!"</V>
<V>Tuopa lieto Lemminkäinen</V>
<V>tahi kaunis Kaukomieli,</V>
<V>kyllä kärkäs käskemättä,</V>
<V>kehumattaki kepeä,</V>
<V>meni sammon saa'antahan,</V>
<V>kirjokannen kiskontahan.</V>
<V>Sanoi tuonne mennessänsä,</V>
<V>kerskaeli käyessänsä:</V>
<V>"Mi lienee minussa miestä,</V>
<V>urosta Ukon pojassa,</V>
<V>senpä sampo siirtyköhön,</V>
<V>kirjokansi kääntyköhön</V>
<V>jalan oikean avulla,</V>
<V>takakannan koskemalla!"</V>
<V>Siirrytteli Lemminkäinen,</V>
<V>siirrytteli, käännytteli,</V>
<V>sylin sampoa syleili,</V>
<V>polvin maassa puuhaeli:</V>
<V>eipä sampo liikukana,</V>
<V>kirjokansi kallukana;</V>
<V>sen oli juuret juurruteltu</V>
<V>yheksän sylen syvähän.</V>
<V>Hyvä on härkä Pohjolassa,</V>
<V>jok' on vahva vartalolta,</V>
<V>ylen sitkeä sivulta,</V>
<V>suonilta kovin sorea;</V>
<V>sen on syltä sarvet pitkät,</V>
<V>puolentoista turpa paksu.</V>
<V>Otti härän heinikosta,</V>
<V>auran pellon pientarelta;</V>
<V>sillä kynti sammon juuret,</V>
<V>kirjokannen kiinnittimet:</V>
<V>saipa sampo liikkumahan,</V>
<V>kirjokansi kallumahan.</V>
<V>Siitä vanha Väinämöinen,</V>
<V>toinen seppo Ilmarinen,</V>
<V>kolmas lieto Lemminkäinen</V>
<V>saattelivat sammon suuren</V>
<V>Pohjolan kivimäestä,</V>
<V>vaaran vaskisen sisästä.</V>
<V>Veivät sen venosehensa,</V>
<V>latjasivat laivahansa.</V>
<V>Saivat sammon purtehensa,</V>
<V>kirjokannen kaarillensa;</V>
<V>työntivät venon vesille,</V>
<V>satalauan lainehille.</V>
<V>Tyrskähti veno vetehen,</V>
<V>läksi laioin lainehesen.</V>
<V>Kysyi seppo Ilmarinen,</V>
<V>sanan virkkoi, noin nimesi:</V>
<V>"Minne sampo saatetahan,</V>
<V>kunnepa kuletetahan</V>
<V>näiltä paikoilta pahoilta,</V>
<V>poloisesta Pohjolasta?"</V>
<V>Vaka vanha Väinämöinen</V>
<V>itse virkki, noin nimesi:</V>
<V>"Tuonne sampo saatetahan,</V>
<V>kirjokansi kaimatahan</V>
<V>nenähän utuisen niemen,</V>
<V>päähän saaren terhenisen,</V>
<V>siellä onnen ollaksensa,</V>
<V>ainian asuaksensa.</V>
<V>On siellä vähän sijoa,</V>
<V>toki paikkoa palanen,</V>
<V>syömätöintä, lyömätöintä,</V>
<V>miekan miehen käymätöintä."</V>
<V>Siitä vanha Väinämöinen</V>
<V>läksi poies Pohjolasta,</V>
<V>läksi mielellä hyvällä,</V>
<V>iloten omille maille.</V>
<V>Itse tuossa noin saneli:</V>
<V>"Käänny, pursi, Pohjolasta,</V>
<V>käännäite kohen kotia,</V>
<V>perin maille vierahille!</V>
<V>"Tuuittele, tuuli, purtta,</V>
<V>soutele, vesi, venettä,</V>
<V>anna airoillen apua,</V>
<V>huoparille huoitusta</V>
<V>noilla väljillä vesillä,</V>
<V>ulapoilla auke'illa!</V>
<V>"Oisiko airot pikkaraiset,</V>
<V>soutajat vähäväkiset,</V>
<V>pienoiset peränpitäjät,</V>
<V>lapset laivan hallitsijat,</V>
<V>anna, Ahto, airojasi,</V>
<V>venettäsi, veen isäntä,</V>
<V>airot uuet ja paremmat,</V>
<V>mela toinen ja lujempi,</V>
<V>itse airoillen asetu,</V>
<V>sovitaite soutamahan!</V>
<V>Anna juosta puisen purren,</V>
<V>rautahangan hakkaella</V>
<V>halki kuohujen kovien,</V>
<V>lakkipäien lainehien!"</V>
<V>Siitä vanha Väinämöinen</V>
<V>laskea karehtelevi.</V>
<V>Itse seppo Ilmarinen,</V>
<V>toinen lieto Lemminkäinen,</V>
<V>nepä tuossa soutelevat,</V>
<V>soutelevat, joutelevat</V>
<V>selviä selän vesiä,</V>
<V>lake'ita lainehia.</V>
<V>Sanoi lieto Lemminkäinen:</V>
<V>"Olipa ennen aikoinani,</V>
<V>oli vettä soutajalla</V>
<V>sekä virttä laulajalla.</V>
<V>Vaan ei nyt, nykyisin aioin</V>
<V>tuota kuulla kulloinkana</V>
<V>venehessä vierentätä,</V>
<V>lainehilla laulantata."</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Ei vesillä vieremistä,</V>
<V>lainehilla laulamista!</V>
<V>Laulu laiskana pitävi,</V>
<V>virret sou'un viivyttävi.</V>
<V>Päivä kultainen kuluisi,</V>
<V>yöhyt kesken yllättäisi</V>
<V>näillä väljillä vesillä,</V>
<V>lake'illa lainehilla."</V>
<V>Se on lieto Lemminkäinen</V>
<V>sanan virkkoi, noin nimesi:</V>
<V>"Aika kuitenki kuluvi,</V>
<V>päivä kaunis karkelevi,</V>
<V>yö tulla tuhuttelevi,</V>
<V>hämärä häkyttelevi,</V>
<V>jos et laula polvenasi,</V>
<V>hyrehi sinä ikänä."</V>
<V>Laski vanha Väinämöinen</V>
<V>selkeä meren sinisen,</V>
<V>laski päivän, laski toisen.</V>
<V>Päivänäpä kolmantena</V>
<V>tuo on lieto Lemminkäinen</V>
<V>kerran toisen kertaeli:</V>
<V>"Miks' et laula, Väinämöinen,</V>
<V>hyrehi, hyväntöläinen,</V>
<V>hyvän sammon saatuasi,</V>
<V>tien oikein osattuasi?"</V>
<V>Vaka vanha Väinämöinen,</V>
<V>hänpä varman vastoavi:</V>
<V>"Varahainen laulannaksi,</V>
<V>aikainen ilonpioksi.</V>
<V>Äsken laulanta sopisi,</V>
<V>ilon teentä kelpoaisi,</V>
<V>kun omat ovet näkyisi,</V>
<V>omat ukset ulvahtaisi."</V>
<V>Sanoi lieto Lemminkäinen:</V>
<V>"Oisinko itse perässä,</V>
<V>lauleleisin voiessani,</V>
<V>kukkuisin kyetessäni;</V>
<V>ehk' ei toiste voiakana,</V>
<V>ei kyllin kyetäkänä.</V>
<V>Kun et lauloa luvanne,</V>
<V>itse laululle rupean."</V>
<V>Siinä lieto Lemminkäinen,</V>
<V>tuo on kaunis Kaukomieli,</V>
<V>suutansa sovittelevi,</V>
<V>säveltänsä säätelevi.</V>
<V>Sai itse hyräilemähän,</V>
<V>loihe, kurja, kukkumahan</V>
<V>äreällä äänellänsä,</V>
<V>käreällä kulkullansa.</V>
<V>Lauloi lieto Lemminkäinen,</V>
<V>karjahteli Kaukomieli;</V>
<V>suu liikkui, järisi parta,</V>
<V>leukapielet lonkaeli.</V>
<V>Laulu kuului loitommalle,</V>
<V>vierähys vesien poikki,</V>
<V>kuului kuutehen kylähän,</V>
<V>seitsemän selän ylitse.</V>
<V>Kurki istui kannon päässä,</V>
<V>märän mättähän nenässä,</V>
<V>sormiluitansa lukevi,</V>
<V>jalkojansa nostelevi.</V>
<V>Sepä säikähti kovasti</V>
<V>Lemminkäisen laulantata.</V>
<V>Päästi kurki kumman kulkun,</V>
<V>säikähti pahan sävelen;</V>
<V>heti loihe lentämähän,</V>
<V>lenti poikki Pohjolahan.</V>
<V>Sitte tuonne tultuansa,</V>
<V>Pohjan suolle saatuansa</V>
<V>vielä parkaisi pahasti,</V>
<V>äkeästi ärjähteli:</V>
<V>sillä Pohjolan herätti,</V>
<V>pahan vallan valveutti.</V>
<V>Nousi Pohjolan emäntä</V>
<V>unen pitkän maattuansa.</V>
<V>Kävi karjakartanohon,</V>
<V>juoksi riistariihen luoksi;</V>
<V>katselevi karjoansa,</V>
<V>elojansa arvelevi:</V>
<V>ei ollut karjoa kaonnut,</V>
<V>riistettynä riistojansa.</V>
<V>Jo kävi kivimäelle,</V>
<V>vaaran vaskisen ovelle.</V>
<V>Sanoi tuonne tultuansa:</V>
<V>"Voi, poloinen, päiviäni!</V>
<V>Jop' on täällä vieras käynyt,</V>
<V>kaikki lukot lonkaellut,</V>
<V>liikutellut linnan portit,</V>
<V>särkenyt saranarauat!</V>
<V>Oisko täältä sampo saatu,</V>
<V>otettu omin lupinsa?"</V>
<V>Jo oli sieltä sampo saatu,</V>
<V>anastettu kirjokansi</V>
<V>Pohjolan kivimäestä,</V>
<V>vaaran vaskisen sisästä,</V>
<V>yheksän lukon takoa,</V>
<V>takasalvan kymmenennen.</V>
<V>Louhi, Pohjolan emäntä,</V>
<V>tuo tuosta pahoin pahastui,</V>
<V>katsoi valtansa vajuvan,</V>
<V>alenevan arvionsa.</V>
<V>Uutarta rukoelevi:</V>
<V>"Ututyttö, terhenneiti!</V>
<V>Seulo seulalla utua,</V>
<V>terhenistä tepsuttele,</V>
<V>laske talma taivahalta,</V>
<V>auer ilmasta alenna</V>
<V>selvälle meren selälle,</V>
<V>ulapalle aukealle,</V>
<V>jottei päästä Väinämöisen,</V>
<V>osata uvantolaisen!</V>
<V>"Kun ei tuosta kyllin tulle,</V>
<V>Iku-Turso, Äijön poika,</V>
<V>nosta päätäsi merestä,</V>
<V>lakkoasi lainehesta!</V>
<V>Kaataos Kalevan miehet,</V>
<V>upota uvantolaiset,</V>
<V>hävitä häjyt urohot</V>
<V>alle aaltojen syvien!</V>
<V>Saata sampo Pohjolahan</V>
<V>venehestä vierimättä!</V>
<V>"Kun ei tuosta kyllin tulle,</V>
<V>oi Ukko, ylijumala,</V>
<V>ilman kultainen kuningas,</V>
<V>hope'inen hallitsija,</V>
<V>rakenna rajuinen ilma,</V>
<V>nosta suuri säien voima!</V>
<V>Luo tuuli, lähetä aalto</V>
<V>aivan vastahan venettä,</V>
<V>jottei päästä Väinämöisen,</V>
<V>kulkea uvantolaisen!"</V>
<V>Ututyttö, neiti terhen,</V>
<V>u'un huokuvi merelle,</V>
<V>sumun ilmahan sukesi;</V>
<V>piti vanhan Väinämöisen</V>
<V>kokonaista kolme yötä</V>
<V>sisässä meren sinisen</V>
<V>pääsemättänsä perille,</V>
<V>kulkematta kunnekana.</V>
<V>Yön kolmen levättyänsä</V>
<V>sisässä meren sinisen</V>
<V>virkki vanha Väinämöinen,</V>
<V>itse lausui, noin nimesi:</V>
<V>"Ei ole mies pahempikana,</V>
<V>uros untelompikana</V>
<V>u'ulla upottaminen,</V>
<V>terhenellä voittaminen."</V>
<V>Veti vettä kalvallansa,</V>
<V>merta miekalla sivalti.</V>
<V>Sima siukui kalvan tiestä,</V>
<V>mesi miekan roiskehesta:</V>
<V>nousi talma taivahalle,</V>
<V>utu ilmoillen yleni.</V>
<V>Selvisi meri sumusta,</V>
<V>meren aalto auteresta;</V>
<V>meri suureksi sukeutui,</V>
<V>maailma isoksi täytyi.</V>
<V>Oli aikoa vähäinen,</V>
<V>pirahteli pikkarainen.</V>
<V>Jo kuului kova kohina</V>
<V>viereltä veno punaisen;</V>
<V>nousi kuohu korkeaksi</V>
<V>vasten purtta Väinämöisen.</V>
<V>Siinä seppo Ilmarinen</V>
<V>toki säikähti kovasti:</V>
<V>veret vieri kasvoiltansa,</V>
<V>puna poskilta putosi.</V>
<V>Veti viltin päänsä päälle,</V>
<V>yli korvien kohenti,</V>
<V>peitti kasvot kaunihisti,</V>
<V>silmänsä sitäi paremmin.</V>
<V>Itse vanha Väinämöinen</V>
<V>katsoi vierellä vesiä,</V>
<V>loi silmät sivulle purren.</V>
<V>Näki kummoa vähäisen:</V>
<V>Iku-Turso, Äijön poika,</V>
<V>vieressä veno punaisen</V>
<V>nosti päätänsä merestä,</V>
<V>lakkoansa lainehesta.</V>
<V>Vaka vanha Väinämöinen</V>
<V>saipa korvat kourihinsa.</V>
<V>Korvista kohottelevi,</V>
<V>kysytteli, lausutteli,</V>
<V>sanan virkkoi, noin nimesi:</V>
<V>"Iku-Turso, Äijön poika!</V>
<V>Miksi sie merestä nousit,</V>
<V>kuksi aallosta ylenit</V>
<V>etehen imehnisille,</V>
<V>saanikka Kalevan poian?"</V>
<V>Iku-Turso, Äijön poika,</V>
<V>eikä tuo ihastu tuosta</V>
<V>eikä tuo kovin pelästy</V>
<V>eikä varsin vastaele.</V>
<V>Vaka vanha Väinämöinen</V>
<V>tarkoin toiste tutkaeli,</V>
<V>kolmasti kovin kysyvi:</V>
<V>"Iku-Turso, Äijön poika!</V>
<V>Miksi sie merestä nousit,</V>
<V>kuksi aallosta ylenit?"</V>
<V>Iku-Turso, Äijön poika,</V>
<V>jo kerralla kolmannella</V>
<V>sanan vastaten sanovi:</V>
<V>"Siksi mie merestä nousin,</V>
<V>siksi aallosta ylenin:</V>
<V>oli mielessä minulla</V>
<V>surmata suku Kalevan,</V>
<V>saa'a sampo Pohjolahan.</V>
<V>Kun nyt lasket lainehisin,</V>
<V>heität vielä herjan hengen,</V>
<V>enpä toiste tullekana</V>
<V>etehen imehnisille."</V>
<V>Silloin vanha Väinämöinen</V>
<V>heitti herjan lainehisin.</V>
<V>Itse tuon sanoiksi virkki:</V>
<V>"Iku-Turso, Äijön poika!</V>
<V>Ellös sie merestä nousko,</V>
<V>ellös aallosta yletkö</V>
<V>etehen imehnisille</V>
<V>tämän päivyen perästä!"</V>
<V>Senpä päivyen perästä</V>
<V>ei Turso merestä nouse</V>
<V>etehen imehnisille,</V>
<V>kuni kuuta, aurinkoa,</V>
<V>kuni päiveä hyveä,</V>
<V>ilmoa ihailtavata.</V>
<V>Siitä vanha Väinämöinen</V>
<V>laski eelle laivoansa.</V>
<V>Oli aikoa vähäinen,</V>
<V>pirahteli pikkarainen.</V>
<V>Jo Ukko, ylijumala,</V>
<V>itse ilmojen isäntä,</V>
<V>virkki tuulet tuulemahan,</V>
<V>säät rajut rajuamahan.</V>
<V>Nousi tuulet tuulemahan,</V>
<V>säät rajut rajuamahan.</V>
<V>Kovin läikkyi länsituuli,</V>
<V>luoetuuli tuikutteli;</V>
<V>enemmän etelä tuuli,</V>
<V>itä inkui ilkeästi;</V>
<V>kauheasti kaakko karjui,</V>
<V>pohjonen kovin porasi.</V>
<V>Tuuli puut lehettömäksi,</V>
<V>havupuut havuttomaksi,</V>
<V>kanervat kukattomaksi,</V>
<V>heinät helpehettömäksi.</V>
<V>Nosti mustia muria</V>
<V>päälle selvien vesien.</V>
<V>Kovin silloin tuulet tuuli,</V>
<V>aallot hakkasi alusta.</V>
<V>Veivät harpun hauinluisen,</V>
<V>kantelon kalaneväisen</V>
<V>väen Vellamon hyväksi,</V>
<V>Ahtolan iki-iloksi.</V>
<V>Ahto aalloilta havainnut,</V>
<V>Ahon lapset lainehilta;</V>
<V>ottivat sorean soiton,</V>
<V>kotihinsa korjasivat.</V>
<V>Siinä vanhan Väinämöisen</V>
<V>ve'et silmihin vetihe.</V>
<V>Itse tuon sanoiksi virkki:</V>
<V>"Sinne sattui saalahani,</V>
<V>meni mielisoittimeni,</V>
<V>katosi iki-iloni!</V>
<V>En tuota enämpi saane</V>
<V>sinä ilmoisna ikänä</V>
<V>hauin hampahan iloa,</V>
<V>kalanluista luikutusta."</V>
<V>Itse seppo Ilmarinen,</V>
<V>tuopa tuiki tuskautui.</V>
<V>Sanan virkkoi, noin nimesi:</V>
<V>"Voi, poloinen, päiviäni,</V>
<V>kun läksin selille näille,</V>
<V>ulapoille auke'ille,</V>
<V>polin puulle pyörivälle,</V>
<V>varvalle vapisevalle!</V>
<V>Jo on tukka tuulta nähnyt,</V>
<V>hivus säätä hirveätä,</V>
<V>parta päiviä pahoja,</V>
<V>nähnyt näilläki vesillä;</V>
<V>harvoin on havaita tainnut</V>
<V>tuulta ennen tuon näöistä,</V>
<V>noita kuohuja kovia,</V>
<V>lakkipäitä lainehia.</V>
<V>Jo nyt on tuuli turvanani,</V>
<V>meren aalto armonani!"</V>
<V>Vaka vanha Väinämöinen,</V>
<V>tuopa tuossa arvelevi:</V>
<V>"Ei venossa vieremistä,</V>
<V>purressa parahtamista!</V>
<V>Itku ei hä'ästä päästä,</V>
<V>parku päivistä pahoista."</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Vesi, kiellä poikoasi,</V>
<V>laine, lastasi epeä,</V>
<V>Ahto, aaltoja aseta,</V>
<V>Vellamo, ve'en väkeä,</V>
<V>ettei parsku parraspuille,</V>
<V>pääse päälle kaarieni!</V>
<V>"Nouse, tuuli, taivahalle,</V>
<V>ylös pilvihin ajaite,</V>
<V>sukuhusi, syntyhysi,</V>
<V>heimohon, perehesesi!</V>
<V>Elä kaa'a puista purtta,</V>
<V>vierrä hongaista venettä!</V>
<V>Ennen kaa'a puut palolla,</V>
<V>kuuset kummuilla kumoa!"</V>
<V>Se on lieto Lemminkäinen,</V>
<V>itse kaunis Kaukomieli,</V>
<V>sanan virkkoi, noin nimesi:</V>
<V>"Tule, kokko turjalainen!</V>
<V>Tuopa kolme sulkoasi,</V>
<V>kokko, kolme, kaarne, kaksi</V>
<V>varaksi vähän venehen,</V>
<V>pahan purren parraspuuksi!"</V>
<V>Itse laitoa lisäsi,</V>
<V>varppehia valmisteli;</V>
<V>liitti tuohon liikalaiat,</V>
<V>koko sylen korkeuiset,</V>
<V>aallon käymättä ylitse,</V>
<V>partahille parskumatta.</V>
<V>Jo oli kyllin laitoaki,</V>
<V>venehessä varppehia</V>
<V>tuulen tuiman tuikutella,</V>
<V>aallon ankaran lykätä,</V>
<V>kuohuja kulettaessa,</V>
<V>mäkipäitä mentäessä.</V>
</TEXT>
</ITEM>
<ITEM nro="kalevala43" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>43</ID>
<TMP>1849</TMP>
</META>
<TEXT>
<CPT>Kolmasviidettä runo</CPT>
<V>Louhi, Pohjolan emäntä,</V>
<V>kutsui Pohjolan kokohon.</V>
<V>Pani joukon jousihinsa,</V>
<V>laittoi miehet miekkoihinsa;</V>
<V>rakenteli Pohjan purren,</V>
<V>suoritti sotavenosen.</V>
<V>Latoi miehet laivahansa,</V>
<V>suoritti sotaurohot,</V>
<V>kuni sotka poikasensa,</V>
<V>tavi lapsensa latovi:</V>
<V>sata miestä miekallista,</V>
<V>tuhat jousella urosta.</V>
<V>Kohenteli purjepuita,</V>
<V>vaatevarpoja varasi;</V>
<V>nosti puuhun purjehia,</V>
<V>vaattehia varpapuihin,</V>
<V>kuin on pitkän pilven longan,</V>
<V>pilven tönkän taivahalla.</V>
<V>Siitä läksi laskemahan,</V>
<V>sekä läksi jotta joutui</V>
<V>sampoa tapoamahan</V>
<V>venehestä Väinämöisen.</V>
<V>Vaka vanha Väinämöinen</V>
<V>laskevi sinistä merta.</V>
<V>Itse tuon sanoiksi virkki,</V>
<V>puhui purtensa perästä:</V>
<V>"Oi sie lieto Lemmin poika,</V>
<V>ylimäinen ystäväni!</V>
<V>Nouse purjepuun nenähän,</V>
<V>vaatevarpahan ravaha!</V>
<V>Katsaise etinen ilma,</V>
<V>tarkkoa takainen taivas,</V>
<V>onko selvät ilman rannat,</V>
<V>onko selvät vai sekavat!"</V>
<V>Tuopa lieto Lemminkäinen,</V>
<V>poika, veitikkä verevä,</V>
<V>hyvin kärkäs käskemättä,</V>
<V>kehumattaki kepeä,</V>
<V>nousi purjepuun nenähän,</V>
<V>vaatevarpahan ravahti.</V>
<V>Katsoi iät, katsoi lännet,</V>
<V>katsoi luotehet, etelät,</V>
<V>katsoi poikki Pohjan rannan.</V>
<V>Siitä tuon sanoiksi virkki:</V>
<V>"Selvänä etinen ilma,</V>
<V>taakea takainen taivas:</V>
<V>pieni on pilvi pohjosessa,</V>
<V>pilven lonka luotehessa."</V>
<V>Sanoi vanha Väinämöinen:</V>
<V>"Jo vainen valehtelitki!</V>
<V>Ei se pilvi ollekana,</V>
<V>pilven lonka lienekänä:</V>
<V>se on pursi purjehinen.</V>
<V>Katso toiste tarkemmasti!"</V>
<V>Katsoi toiste, katsoi tarkoin.</V>
<V>Sanovi sanalla tuolla:</V>
<V>"Saari kaukoa näkyvi,</V>
<V>etähältä haamottavi;</V>
<V>havukoita haavat täynnä,</V>
<V>koivut kirjokoppeloita."</V>
<V>Sanoi vanha Väinämöinen:</V>
<V>"Jo vainen valehtelitki!</V>
<V>Havukoita ei ne olle</V>
<V>eikä kirjokoppeloita:</V>
<V>ne on Pohjan poikasia.</V>
<V>Katso tarkoin kolmannesti!"</V>
<V>Se on lieto Lemminkäinen</V>
<V>katsoi kerran kolmannenki.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Jo tulevi Pohjan pursi,</V>
<V>satahanka hakkoavi!</V>
<V>Sata on miestä soutimilla,</V>
<V>tuhat ilman istumassa!"</V>
<V>Silloin vanha Väinämöinen</V>
<V>jo tunsi toet totiset.</V>
<V>Sanan virkkoi, noin nimesi:</V>
<V>"Soua, seppo Ilmarinen,</V>
<V>soua, lieto Lemminkäinen,</V>
<V>soutakatte, kaikki kansa,</V>
<V>jotta juoksisi venonen,</V>
<V>pursi eestä ennättäisi!"</V>
<V>Souti seppo Ilmarinen,</V>
<V>souti lieto Lemminkäinen,</V>
<V>souti kansa kaikenlainen.</V>
<V>Lyllyivät melat lylyiset,</V>
<V>hangat piukki pihlajaiset,</V>
<V>vene honkainen vapisi;</V>
<V>nenä hyrski hylkehenä,</V>
<V>perä koskena kohisi,</V>
<V>vesi kiehui kelloloissa,</V>
<V>vaahti palloissa pakeni.</V>
<V>Kilvan kiskoivat urohot,</V>
<V>miehet veikaten vetivät:</V>
<V>eipä matka eistykänä,</V>
<V>ei pakene puinen pursi</V>
<V>eestä purren purjehisen,</V>
<V>tuon on Pohjolan venehen.</V>
<V>Silloin vanha Väinämöinen</V>
<V>jo tunsi tuhon tulevan,</V>
<V>hätäpäivän päälle saavan.</V>
<V>Arvelee, ajattelevi,</V>
<V>miten olla, kuin eleä.</V>
<V>Itse tuon sanoiksi virkki:</V>
<V>"Vielä mä tuohon mutkan muistan,</V>
<V>keksin kummoa vähäisen."</V>
<V>Tavoittihe tauloihinsa,</V>
<V>tunkihe tuluksihinsa.</V>
<V>Otti piitä pikkuruisen,</V>
<V>tauloa taki vähäisen;</V>
<V>ne merehen mestoavi</V>
<V>yli olkansa vasemman.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Tuosta tulkohon karinen,</V>
<V>salasaari kasvakohon,</V>
<V>johon juosta Pohjan purren,</V>
<V>satahangan halkiella</V>
<V>meren myrskyn hiertimessä,</V>
<V>lainehen rapa'imessa!"</V>
<V>Se siitä kariksi kasvoi,</V>
<V>loihe luo'oksi merehen,</V>
<V>itähän pitemmin puolin,</V>
<V>poikkipuolin pohjosehen.</V>
<V>Tulla puikki Pohjan pursi,</V>
<V>halki aallon hakkoavi:</V>
<V>jopa joutuvi karille,</V>
<V>puuttui luotohon lujasti.</V>
<V>Lenti poikki puinen pursi,</V>
<V>satakaari katkieli;</V>
<V>mastot maiskahti merehen,</V>
<V>purjehet putoelivat</V>
<V>noiksi tuulen vietäviksi,</V>
<V>ahavan ajeltaviksi.</V>
<V>Louhi, Pohjolan emäntä,</V>
<V>jaloin juoksevi vetehen,</V>
<V>läksi purtta nostamahan,</V>
<V>laivoa kohottamahan.</V>
<V>Ei ota vene yletä</V>
<V>eikä pursi liikahella:</V>
<V>kaikk' oli kaaret katkennunna,</V>
<V>kaikki hangatki hajalla.</V>
<V>Arvelee, ajattelevi.</V>
<V>Itse tuon sanoiksi virkki:</V>
<V>"Mikäs neuvoksi tulevi,</V>
<V>kukas pannahan etehen?"</V>
<V>Jopa muiksi muutaltihe,</V>
<V>tohti toisiksi ruveta.</V>
<V>Otti viisi viikatetta,</V>
<V>kuusi kuokan kuolioa:</V>
<V>nepä kynsiksi kyhäsi,</V>
<V>kohenteli kouriksensa;</V>
<V>puolen purtta särkynyttä:</V>
<V>senpä allensa asetti;</V>
<V>laiat siiviksi sivalti,</V>
<V>peräpuikon purstoksensa;</V>
<V>sata miestä siiven alle,</V>
<V>tuhat purston tutkaimehen,</V>
<V>sata miestä miekallista,</V>
<V>tuhat ampujaurosta.</V>
<V>Levitäikse lentämähän,</V>
<V>kokkona kohotteleikse.</V>
<V>Lenteä lekuttelevi</V>
<V>tavoitellen Väinämöistä:</V>
<V>siipi pilviä sipaisi,</V>
<V>toinen vettä vieprahteli.</V>
<V>Veen emonen, vaimo kaunis,</V>
<V>hänpä tuon sanoiksi virkki:</V>
<V>"Oi on vanha Väinämöinen!</V>
<V>Käännä päätä päivän alta,</V>
<V>luo'os silmät luotehesen,</V>
<V>katso taaksesi vähäisen!"</V>
<V>Vaka vanha Väinämöinen</V>
<V>käänti päätä päivän alta,</V>
<V>luopi silmät luotehesen,</V>
<V>katsoi taaksensa vähäisen:</V>
<V>jo tulevi Pohjan eukko,</V>
<V>lintu kumma liitelevi,</V>
<V>harte'ista kuin havukka,</V>
<V>vaakalintu vartalolta!</V>
<V>Yllättävi Väinämöisen.</V>
<V>Lenti purjepuun nenähän,</V>
<V>vaatevarpahan rapasi,</V>
<V>päähän pielen seisotaikse:</V>
<V>oli pursi päin pu'ota,</V>
<V>laiva laioin kallistua.</V>
<V>Siinä seppo Ilmarinen</V>
<V>heitäikse Jumalahansa,</V>
<V>Luojahansa luotteleikse.</V>
<V>Sanovi sanalla tuolla:</V>
<V>"Varjele, vakainen Luoja,</V>
<V>kaitse, kaunoinen Jumala,</V>
<V>ettei poika pois tulisi,</V>
<V>emon lapsi lankeaisi</V>
<V>Luojan luomalta lu'ulta,</V>
<V>Jumalan sukeamalta!</V>
<V>"Ukko, julkinen jumala,</V>
<V>itse taatto taivahinen!</V>
<V>Tuo mulle tulinen turkki,</V>
<V>päälleni panuinen paita,</V>
<V>jonka suojasta sotisin</V>
<V>ja takoa tappeleisin,</V>
<V>ettei pää pahoin menisi,</V>
<V>tukka turhi'in tulisi</V>
<V>rauan kirkkahan kisassa,</V>
<V>terän tuiman tutkaimessa!"</V>
<V>Itse vanha Väinämöinen</V>
<V>sanan virkkoi, noin nimesi:</V>
<V>"Ohoh Pohjolan emäntä!</V>
<V>Joko saat jaolle sammon</V>
<V>nenähän utuisen niemen,</V>
<V>päähän saaren terhenisen?"</V>
<V>Sanoi Pohjolan emäntä:</V>
<V>"En lähe jakohon sammon</V>
<V>sinun kanssasi, katala,</V>
<V>kerallasi, Väinämöinen!"</V>
<V>Itse sampoa tavoitti</V>
<V>venehestä Väinämöisen.</V>
<V>Siinä lieto Lemminkäinen</V>
<V>miekan vyöltänsä vetäisi,</V>
<V>tempasi terävän rauan</V>
<V>vasemmalta puoleltansa;</V>
<V>kokon kourille kokevi,</V>
<V>räpylöille räimilöivi.</V>
<V>Iski lieto Lemminkäinen,</V>
<V>sekä iski jotta lausui:</V>
<V>"Maahan miehet, maahan miekat,</V>
<V>maahan untelot urohot,</V>
<V>sa'at miehet siiven alta,</V>
<V>kymmenet kynän nenästä!"</V>
<V>Virkki tuossa Pohjan eukko,</V>
<V>puhui purjepuun nenästä:</V>
<V>"Oi sie lieto, Lemmin poika,</V>
<V>Kauko rukka, mies katala!</V>
<V>Pettelit oman emosi,</V>
<V>valehtelit vanhempasi:</V>
<V>sanoit et käyväsi sotoa</V>
<V>kuunna, kymmennä kesänä</V>
<V>kullankana tarpehella,</V>
<V>hopeankana halulla!"</V>
<V>Vaka vanha Väinämöinen,</V>
<V>tietäjä iän-ikuinen,</V>
<V>arvasi ajan olevan,</V>
<V>tunsi hetken tulleheksi.</V>
<V>Jo veti melan merestä,</V>
<V>tammen lastun lainehesta;</V>
<V>sillä kalhaisi kavetta,</V>
<V>iski kynsiä kokolta:</V>
<V>muut kynnet meni muruiksi,</V>
<V>jäi yksi sakarisormi.</V>
<V>Pojat siiviltä putosi,</V>
<V>melskahti merehen miehet,</V>
<V>sata miestä siiven alta,</V>
<V>tuhat purstolta urosta.</V>
<V>Itse kokko kopsahtihe,</V>
<V>kapsahutti kaaripuille,</V>
<V>kuni puusta koppeloinen,</V>
<V>kuusen oksalta orava.</V>
<V>Siitä sampoa tavoitti</V>
<V>sormella nimettömällä.</V>
<V>Sammon vuoalti vetehen,</V>
<V>kaatoi kaiken kirjokannen</V>
<V>punapurren laitimelta</V>
<V>keskelle meren sinisen:</V>
<V>siinä sai muruiksi sampo,</V>
<V>kirjokansi kappaleiksi.</V>
<V>Niin meni muruja noita,</V>
<V>sammon suuria paloja</V>
<V>alle vienojen vesien,</V>
<V>päälle mustien murien;</V>
<V>ne jäivät ve'en varaksi,</V>
<V>ahtolaisten aartehiksi.</V>
<V>Siitäp' ei sinä ikänä,</V>
<V>kuuna kullan valkeana</V>
<V>vesi puuttune varoja,</V>
<V>ve'en Ahto aartehia.</V>
<V>Jäipä toisia muruja,</V>
<V>pienempäisiä paloja</V>
<V>selälle meren sinisen,</V>
<V>meren laajan lainehille,</V>
<V>tuulen tuuiteltavaksi,</V>
<V>aaltojen ajeltavaksi.</V>
<V>Niitä tuuli tuuitteli,</V>
<V>meren läikkä läikytteli</V>
<V>selällä meren sinisen,</V>
<V>meren laajan lainehilla.</V>
<V>Tuuli maalle työnnytteli,</V>
<V>aalto rannallen ajeli.</V>
<V>Vaka vanha Väinämöinen</V>
<V>näki tyrskyn työntelevän,</V>
<V>hyrskyn maalle hylkeävän,</V>
<V>aallon rannallen ajavan</V>
<V>noita sampuen muruja,</V>
<V>kirjokannen kappaleita.</V>
<V>Hän tuosta toki ihastui.</V>
<V>Sanan virkkoi, noin nimesi:</V>
<V>"Tuost' on siemenen sikiö,</V>
<V>alku onnen ainiaisen,</V>
<V>tuosta kyntö, tuosta kylvö,</V>
<V>tuosta kasvu kaikenlainen!</V>
<V>Tuosta kuu kumottamahan,</V>
<V>onnen päivä paistamahan</V>
<V>Suomen suurille tiloille,</V>
<V>Suomen maille mairehille!"</V>
<V>Louhi, Pohjolan emäntä,</V>
<V>sanan virkkoi, noin nimesi:</V>
<V>"Vielä mä tuohon mutkan muistan,</V>
<V>mutkan muistan, keinon keksin</V>
<V>kynnöllesi, kylvöllesi,</V>
<V>karjoillesi, kasvuillesi,</V>
<V>kuillesi kumottaville,</V>
<V>päivillesi paistaville:</V>
<V>tungen kuuhuen kivehen,</V>
<V>päivän kätken kalliohon;</V>
<V>annan pakkasen palella,</V>
<V>vilun ilman viivytellä</V>
<V>kyntöjäsi, kylvöjäsi,</V>
<V>elojasi, toukojasi;</V>
<V>saatan rautaisen rakehen,</V>
<V>teräksisen tellittelen</V>
<V>halmehillesi hyville,</V>
<V>parahille pelloillesi.</V>
<V>Nostan karhun kankahalta,</V>
<V>harvahampahan havuilta</V>
<V>ruuniasi ruhtomahan,</V>
<V>tammojasi tappamahan,</V>
<V>karjojasi kaatamahan,</V>
<V>lehmiä levittämähän.</V>
<V>Kansan tauilla tapatan,</V>
<V>surmoan sukusi kaiken,</V>
<V>ettei kuulla kuun ikänä</V>
<V>maailmassa mainittavan."</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Ei minua laula lappi</V>
<V>eikä tunge turjalainen!</V>
<V>Jumalall' on ilman viitta,</V>
<V>Luojalla avaimet onnen,</V>
<V>ei katehen kainalossa,</V>
<V>vihansuovan sormen päässä.</V>
<V>"Kun ma luome Luojahani,</V>
<V>turvoan Jumalahani,</V>
<V>saa se toukat touoistani,</V>
<V>viholliset viljastani,</V>
<V>tonkimasta toukojani,</V>
<V>kasvujani kaatamasta,</V>
<V>orahia ottamasta,</V>
<V>viljoa vihoamasta.</V>
<V>"Sinä, Pohjolan emäntä,</V>
<V>tunge turmiot kivehen,</V>
<V>pahat paina kalliohon,</V>
<V>vaivat vuorehen valitse,</V>
<V>elä kuuta kulloinkana,</V>
<V>aurinkoa milloinkana!</V>
<V>"Anna pakkasen palella,</V>
<V>vilun ilman viivytellä</V>
<V>omia orahiasi,</V>
<V>kylvämiäsi jyviä!</V>
<V>Sa'a rauaista raetta,</V>
<V>teräksistä telkyttele</V>
<V>oman auran kääntämille,</V>
<V>Pohjan peltojen perille!</V>
<V>"Nosta karhu kankahalta,</V>
<V>viiasta vihainen kissa,</V>
<V>korvesta koverakoura,</V>
<V>havun alta harvahammas</V>
<V>Pohjolan kujan perille,</V>
<V>Pohjan karjan käytäville!"</V>
<V>Siitä Pohjolan emäntä</V>
<V>sanan virkkoi, noin nimesi:</V>
<V>"Jo minulta valta vaipui,</V>
<V>jo aleni arvioni:</V>
<V>eloni meni merehen,</V>
<V>sampo särkyi lainehisin!"</V>
<V>Läksi itkien kotihin,</V>
<V>polotellen pohjosehen.</V>
<V>Ei saanut sanottavata</V>
<V>koko sammosta kotihin;</V>
<V>veipä kuitenki vähäisen</V>
<V>sormella nimettömällä:</V>
<V>kantoi kannen Pohjolahan,</V>
<V>sai rivan Sariolahan.</V>
<V>Siit' on polo Pohjolassa,</V>
<V>elo leivätöin Lapissa.</V>
<V>Vaka vanha Väinämöinen</V>
<V>itse maalle mentyänsä</V>
<V>löyti sampuen muruja,</V>
<V>kirjokannen kappaleita</V>
<V>rannalta merelliseltä,</V>
<V>hienoiselta hietiköltä.</V>
<V>Saattoi sampuen muruset,</V>
<V>kirjokannen kappalehet</V>
<V>nenähän utuisen niemen,</V>
<V>päähän saaren terhenisen,</V>
<V>kasvamahan, karttumahan,</V>
<V>saamahan, satoamahan</V>
<V>olu'iksi ohraisiksi,</V>
<V>leiviksi rukihisiksi.</V>
<V>Siinä vanha Väinämöinen</V>
<V>itse tuon sanoiksi virkki:</V>
<V>"Anna, Luoja, suo, Jumala,</V>
<V>anna onni ollaksemme,</V>
<V>hyvin ain' eleäksemme,</V>
<V>kunnialla kuollaksemme</V>
<V>suloisessa Suomenmaassa,</V>
<V>kaunihissa Karjalassa!</V>
<V>"Varjele, vakainen Luoja,</V>
<V>kaitse, kaunoinen Jumala,</V>
<V>miesten mielijuohtehista,</V>
<V>akkojen ajatuksista!</V>
<V>Kaa'a maalliset katehet,</V>
<V>ve'elliset velhot voita!</V>
<V>"Ole puolla poikiesi,</V>
<V>aina lastesi apuna,</V>
<V>aina yöllisnä tukena,</V>
<V>päivällisnä vartijana,</V>
<V>vihoin päivän paistamatta,</V>
<V>vihoin kuun kumottamatta,</V>
<V>vihoin tuulen tuulematta,</V>
<V>vihoin saamatta satehen,</V>
<V>pakkasen palelematta,</V>
<V>kovan ilman koskematta!</V>
<V>"Aita rautainen rakenna,</V>
<V>kivilinna liitättele</V>
<V>ympäri minun eloni,</V>
<V>kahen puolen kansoani,</V>
<V>maasta saaen taivosehen,</V>
<V>taivosesta maahan asti,</V>
<V>asukseni, ainokseni,</V>
<V>tuekseni, turvakseni,</V>
<V>jottei liika liioin söisi,</V>
<V>vastus viljalta vitaisi</V>
<V>sinä ilmoisna ikänä,</V>
<V>kuuna kullan valkeana!"</V>
</TEXT>
</ITEM>
<ITEM nro="kalevala44" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>44</ID>
<TMP>1849</TMP>
</META>
<TEXT>
<CPT>Neljäsviidettä runo</CPT>
<V>Vaka vanha Väinämöinen</V>
<V>arvelevi aivossansa:</V>
<V>"Nytpä soitanto sopisi,</V>
<V>ilon teentä kelpoaisi</V>
<V>näillä uusilla oloilla,</V>
<V>kaunihilla kartanoilla!</V>
<V>Vaan on kantele kaonnut,</V>
<V>iloni iäti mennyt</V>
<V>kalaisehen kartanohon,</V>
<V>lohisehen louhikkohon,</V>
<V>meren hauan haltijoille,</V>
<V>Vellamon ikiväelle.</V>
<V>Eikä tuota tuonekana,</V>
<V>Ahto antane takaisin.</V>
<V>"Oi on seppo Ilmarinen!</V>
<V>Taoit ennen, taoit eilen,</V>
<V>taopa tänäki päänä!</V>
<V>Tao rautainen harava,</V>
<V>haravahan piit tiheät,</V>
<V>piit tiheät, varsi pitkä,</V>
<V>jolla lainehet haroan,</V>
<V>laposille aallot lasken,</V>
<V>meren ruoikot ru'olle,</V>
<V>rannat kaikki karhikoille,</V>
<V>soitto jälle saa'akseni,</V>
<V>kantelo tavatakseni</V>
<V>kalaisesta kaartehesta,</V>
<V>lohisesta louhikosta!"</V>
<V>Se on seppo Ilmarinen,</V>
<V>takoja iän-ikuinen,</V>
<V>takoi rautaisen haravan</V>
<V>varren vaskisen keralla.</V>
<V>Piit takoi satoa syltä,</V>
<V>varren viittä valmisteli.</V>
<V>Siitä vanha Väinämöinen</V>
<V>otti rautaisen haravan.</V>
<V>Astui tietä pikkaraisen,</V>
<V>kulki matkoa palasen</V>
<V>teloille teräksisille,</V>
<V>vaskisille valkamoille.</V>
<V>Tuoss' oli purtta, kaksi purtta,</V>
<V>kaksi valmista venettä</V>
<V>teloilla teräksisillä,</V>
<V>vaskisilla valkamoilla:</V>
<V>yksi pursi uusi pursi,</V>
<V>toinen pursi vanha pursi.</V>
<V>Sanoi vanha Väinämöinen,</V>
<V>virkki uuelle venolle:</V>
<V>"Lähepä, veno, vesille,</V>
<V>pursi, aalloillen ajaite</V>
<V>käsivarren kääntämättä,</V>
<V>peukalon pitelemättä!"</V>
<V>Läksipä veno vesille,</V>
<V>pursi aalloillen ajoihe.</V>
<V>Vaka vanha Väinämöinen</V>
<V>itse istuihe perähän;</V>
<V>läksi merta luutimahan,</V>
<V>lainetta lakaisemahan.</V>
<V>Luopi lumpehet kokohon,</V>
<V>haravoipi rannan raiskat,</V>
<V>ruoposteli ruo'on ruutut,</V>
<V>ruo'on ruutut, kaislan kaitut,</V>
<V>joka hauanki harasi,</V>
<V>karit kaikki karhieli:</V>
<V>eipä saanut, ei tavannut</V>
<V>hauinluista soittoansa,</V>
<V>ikimennyttä iloa,</V>
<V>kaonnutta kanteloa.</V>
<V>Vaka vanha Väinämöinen</V>
<V>astuvi kohen kotia</V>
<V>alla päin, pahoilla mielin,</V>
<V>kaiken kallella kypärin.</V>
<V>Itse tuon sanoiksi kertoi:</V>
<V>"Ei tuota enämpi olle</V>
<V>hauin hampahan iloa,</V>
<V>kalanluista luikutusta!"</V>
<V>Astuessansa ahoa,</V>
<V>saloviertä vierressänsä</V>
<V>kuuli koivun itkeväksi,</V>
<V>puun visan vetistäväksi.</V>
<V>Jopa luoksi luontelihe,</V>
<V>lähemmäksi laittelihe.</V>
<V>Kysytteli, lausutteli:</V>
<V>"Mit' itket, ihana koivu,</V>
<V>puu vihanta, vierettelet,</V>
<V>vyöhyt valkea, valitat?</V>
<V>Ei sua sotahan vieä,</V>
<V>ei tahota tappelohon."</V>
<V>Koivu taiten vastaeli,</V>
<V>itse virkki puu vihanta:</V>
<V>"Niinpä muutamat sanovi,</V>
<V>moniahat arvelevi</V>
<V>elävän minun ilossa,</V>
<V>riemussa remuelevan:</V>
<V>minä hoikka huolissani,</V>
<V>ikävissäni iloitsen,</V>
<V>panen pakkopäivissäni,</V>
<V>murehissa murmattelen.</V>
<V>"Typeryyttä, tyhjä, itken,</V>
<V>vajauttani valitan,</V>
<V>kun olen osatoin, raukka,</V>
<V>tuiki, vaivainen, varatoin</V>
<V>näillä paikoilla pahoilla,</V>
<V>lake'illa laitumilla.</V>
<V>"Osalliset, onnelliset</V>
<V>tuota toivovat alati</V>
<V>kesän kaunihin tulevan,</V>
<V>suven suuren lämpiävän.</V>
<V>Toisinpa minä typerä,</V>
<V>minä vaivainen varoan</V>
<V>- kuoreni kolottavaksi,</V>
<V>lehtivarvat vietäväksi!</V>
<V>"Useinpa minun utuisen,</V>
<V>use'in, utuisen raukan,</V>
<V>lapset kerkeän keväimen</V>
<V>luokseni lähenteleikse,</V>
<V>veitsin viisin viiltelevät</V>
<V>halki mahlaisen mahani.</V>
<V>Paimenet pahat kesällä</V>
<V>vievät vyöni valkeaisen,</V>
<V>ken lipiksi, ken tupeksi,</V>
<V>kenpä marjatuohiseksi.</V>
<V>"Use'in minun utuisen,</V>
<V>use'in, utuisen raukan,</V>
<V>tytöt allani asuvat,</V>
<V>vierelläni viehkuroivat,</V>
<V>lehvät päältä leikkelevät,</V>
<V>varvat vastoiksi sitovat.</V>
<V>"Use'in minä utuinen,</V>
<V>use'in, utuinen raukka,</V>
<V>kaaetahan kaskipuiksi,</V>
<V>pinopuiksi pilkotahan.</V>
<V>Kolmasti tänäi kesänä,</V>
<V>tänä suurena suvena</V>
<V>miehet allani asuivat,</V>
<V>kirvestänsä kitkuttivat</V>
<V>mun poloisen pään menoksi,</V>
<V>heikon henkeni lähöksi.</V>
<V>"Se oli ilo kesästä,</V>
<V>riemu suuresta suvesta.</V>
<V>Ei ole talvi sen parempi,</V>
<V>lumen aika armahampi.</V>
<V>"Jopa aina aikaisehen</V>
<V>mure muo'on muuttelevi,</V>
<V>pääni painuvi pahaksi,</V>
<V>kasvot käypi kalveaksi</V>
<V>muistellessa mustat päivät,</V>
<V>pahat ajat arvellessa.</V>
<V>"Siitä tuuli tuskat tuopi,</V>
<V>halla huolet haike'immat:</V>
<V>tuuli vie vihannan turkin,</V>
<V>halla kaunihin hamehen.</V>
<V>Niin minä vähävarainen,</V>
<V>minä, koito koivu raukka,</V>
<V>jään aivan alastomaksi,</V>
<V>varsin vaattehettomaksi</V>
<V>vilussa värisemähän,</V>
<V>pakkasessa parkumahan."</V>
<V>Sanoi vanha Väinämöinen:</V>
<V>"Elä itke, puu vihanta,</V>
<V>vesa lehti, vierettele,</V>
<V>vyöhyt valkea, valita!</V>
<V>Saat sinä olevan onnen,</V>
<V>elon uuen armahamman;</V>
<V>kohta itkenet ilosta,</V>
<V>riemusta remahutellet."</V>
<V>Siitä vanha Väinämöinen</V>
<V>koivun soitoksi kuvasi.</V>
<V>Veisteli kesäisen päivän,</V>
<V>kalkutteli kanteletta</V>
<V>nenässä utuisen niemen,</V>
<V>päässä saaren terhenisen.</V>
<V>Veisti kopan kanteletta,</V>
<V>emäpuun iloa uutta,</V>
<V>kopan koivusta lujasta,</V>
<V>emäpuun visaperästä.</V>
<V>Sanoi vanha Väinämöinen,</V>
<V>itse lausui, noin nimesi:</V>
<V>"Tuoss' on koppa kanteletta,</V>
<V>emäpuu iki-iloa.</V>
<V>Mistä naulat saatanehe,</V>
<V>vääntimet perittänehe?"</V>
<V>Kasvoi tammi tanhualla,</V>
<V>puu pitkä pihan perällä,</V>
<V>tammessa tasaiset oksat,</V>
<V>joka oksalla omena,</V>
<V>omenalla kultapyörä,</V>
<V>kultapyörällä käkönen.</V>
<V>Kun käki kukahtelevi,</V>
<V>sanoin viisin virkkelevi,</V>
<V>kulta suusta kumpuavi,</V>
<V>hopea valahtelevi</V>
<V>kultaiselle kunnahalle,</V>
<V>hope'iselle mäelle:</V>
<V>siitä naulat kantelehen,</V>
<V>vääntimet visaperähän!</V>
<V>Sanoi vanha Väinämöinen,</V>
<V>itse virkki, noin nimesi:</V>
<V>"Sain ma naulat kantelehen,</V>
<V>vääntimet visaperähän.</V>
<V>Vielä uupuvi vähäisen,</V>
<V>viittä kieltä kanteloinen.</V>
<V>Mistä tuohon kielet saisin,</V>
<V>äänöset asetteleisin?"</V>
<V>Läksi kieltä etsimähän.</V>
<V>Astuvi ahoa myöten:</V>
<V>istui immikkö aholla,</V>
<V>nuori neitonen norolla.</V>
<V>Ei se impi itkenynnä,</V>
<V>ei varsin ilonnutkana;</V>
<V>ilman lauloi itseksensä:</V>
<V>lauloi iltansa kuluksi,</V>
<V>sulhon toivossa tulevan,</V>
<V>armahansa aikehessa.</V>
<V>Vaka vanha Väinämöinen</V>
<V>tuonne kengättä kepitti,</V>
<V>ilman hampsi hattaratta.</V>
<V>Sitte sinne tultuansa</V>
<V>alkoi hapsia anella.</V>
<V>Itse tuon sanoiksi virkki:</V>
<V>"Anna, impi, hapsiasi,</V>
<V>hieprukka, hivuksiasi</V>
<V>kanteloisen kielosiksi,</V>
<V>ääniksi ilon ikuisen!"</V>
<V>Antoi impi hapsiansa,</V>
<V>hienoja hivuksiansa;</V>
<V>antoi hasta viisi, kuusi</V>
<V>sekä seitsemän hivusta:</V>
<V>siit' on kielet kantelessa,</V>
<V>ääntimet iki-ilossa.</V>
<V>Saip' on soitto valmihiksi.</V>
<V>Siitä vanha Väinämöinen</V>
<V>istuiksen alakivelle,</V>
<V>paatiselle portahalle.</V>
<V>Otti kantelon käsille,</V>
<V>ilon itsensä lähemmä.</V>
<V>Kären käänti taivahalle,</V>
<V>ponnen polville tukesi:</V>
<V>ääniä asettelevi,</V>
<V>säveliä sääntelevi.</V>
<V>Sai äänet asetetuksi,</V>
<V>soittonsa sovitetuksi,</V>
<V>niin käänti alakäsille,</V>
<V>poikkipuolin polvillensa.</V>
<V>Laski kynttä kymmenkunnan,</V>
<V>viisi sormea viritti</V>
<V>kielille kapahumahan,</V>
<V>sävelille hyppimähän.</V>
<V>Siinä vanha Väinämöinen</V>
<V>kun on soitti kanteletta</V>
<V>käsin pienin, hoikin sormin,</V>
<V>peukaloin ulos kiverin,</V>
<V>jopa virkki puu visainen,</V>
<V>vesa lehti vieretteli,</V>
<V>kukahti käkösen kulta,</V>
<V>hivus impyen ilosi.</V>
<V>Sormin soitti Väinämöinen,</V>
<V>kielin kantelo kajasi:</V>
<V>vuoret loukkui, paaet paukkui,</V>
<V>kaikki kalliot tärähti,</V>
<V>kivet laikkui lainehilla,</V>
<V>somerot vesillä souti,</V>
<V>petäjät piti iloa,</V>
<V>kannot hyppi kankahilla.</V>
<V>Kälykset Kalevan naiset,</V>
<V>kesken kirjan neulomisen</V>
<V>ne tuohon jokena juoksi,</V>
<V>kaikki virtana vilisi,</V>
<V>nuoret naiset naurusuulla,</V>
<V>emännät ilolla mielin</V>
<V>soitteloa kuulemahan,</V>
<V>iloa imehtimähän.</V>
<V>Mi oli miehiä lähellä,</V>
<V>ne kaikki lakit käessä;</V>
<V>mi oli akkoja lähellä,</V>
<V>ne kaikki käsi posella.</V>
<V>Tyttäret vesissä silmin,</V>
<V>pojat maassa polvillansa</V>
<V>kanteloista kuuntelivat,</V>
<V>iloa imehtelivät.</V>
<V>Sanoivat samalla suulla,</V>
<V>yhen kielen kerkesivät:</V>
<V>"Ei ole tuota ennen kuultu</V>
<V>noin suloista soitantoa,</V>
<V>sinä ilmoisna ikänä,</V>
<V>kuuna kullan valkeana!"</V>
<V>Kuuluvi sorea soitto,</V>
<V>kuului kuutehen kylähän.</V>
<V>Eik' ollut sitä otusta,</V>
<V>ku ei tullut kuulemahan</V>
<V>tuota soittoa suloista,</V>
<V>kajahusta kanteloisen.</V>
<V>Mi oli metsän eläintä,</V>
<V>kyykistyivät kynsillehen</V>
<V>kanteloista kuulemahan,</V>
<V>iloa imehtimähän.</V>
<V>Ilman linnut lentäväiset</V>
<V>varvuille varustelihe,</V>
<V>veen kalaset kaikenlaiset</V>
<V>rantahan rakentelihe.</V>
<V>Matosetki maanalaiset</V>
<V>päälle mullan muuttelihe</V>
<V>- käänteleivät, kuuntelevat</V>
<V>tuota soittoa suloista,</V>
<V>kantelen iki-iloa,</V>
<V>Väinämöisen väännätystä.</V>
<V>Siinä vanha Väinämöinen</V>
<V>kyllä soitteli somasti,</V>
<V>kajahutti kaunihisti.</V>
<V>Soitti päivän, soitti toisen</V>
<V>yhtehen rupeamahan,</V>
<V>yhen aamun atriahan,</V>
<V>yhen vyönsä vyötäntähän,</V>
<V>yhen paitansa panohon.</V>
<V>Kun hän soitteli kotona,</V>
<V>huonehessa honkaisessa,</V>
<V>niin katot kajahtelivat,</V>
<V>permannot pemahtelivat;</V>
<V>laet lauloi, ukset ulvoi,</V>
<V>kaikki ikkunat iloitsi,</V>
<V>kiukoa kivinen liikkui,</V>
<V>patsas patvinen pajahti.</V>
<V>Kun hän kulki kuusikossa,</V>
<V>vaelti petäjikössä,</V>
<V>kuusoset kumartelihe,</V>
<V>männyt mäellä kääntelihe,</V>
<V>käpöset keolle vieri,</V>
<V>havut juurelle hajosi.</V>
<V>Kun hän liikahti lehossa</V>
<V>tahi astahti aholla,</V>
<V>lehot leikkiä pitivät,</V>
<V>ahot ainoista iloa,</V>
<V>kukat kulkivat kutuhun,</V>
<V>vesat nuoret notkahteli.</V>
</TEXT>
</ITEM>
<ITEM nro="kalevala45" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>45</ID>
<TMP>1849</TMP>
</META>
<TEXT>
<CPT>Viidesviidettä runo</CPT>
<V>Louhi, Pohjolan emäntä,</V>
<V>sai sanoman korvihinsa</V>
<V>Väinölän eleleväksi,</V>
<V>Kalevalan kasvavaksi</V>
<V>sammon saauilla muruilla,</V>
<V>kirjokannen kappaleilla.</V>
<V>Tuo tuota kovin kaehti.</V>
<V>Itse aina arvelevi,</V>
<V>minkä surman suorittaisi,</V>
<V>kunka kuoleman kokisi</V>
<V>tuolle Väinölän väelle,</V>
<V>kansalle kalevalaisten.</V>
<V>Ukkoa rukoelevi,</V>
<V>Pauannetta palvoavi:</V>
<V>"Oi Ukko, ylijumala!</V>
<V>Kaataos Kalevan kansa</V>
<V>rakehilla rautaisilla,</V>
<V>neuloilla teräsnenillä!</V>
<V>Tahikka tauilla tapata,</V>
<V>surmoa suku katala,</V>
<V>miehet pitkille pihoille,</V>
<V>naiset läävän lattioille!"</V>
<V>Tyttö oli Tuonelan sokea,</V>
<V>Loviatar, vaimo vanha,</V>
<V>pahin Tuonen tyttäriä,</V>
<V>ilke'in manattaria,</V>
<V>alku kaikille pahoille,</V>
<V>tuhansille turmioille.</V>
<V>Sill' oli muoto mustanlainen,</V>
<V>iho inhon-karvallinen.</V>
<V>Tuopa musta Tuonen tyttö,</V>
<V>ulappalan umpisilmä,</V>
<V>teki tielle vuotehensa,</V>
<V>pahnansa pahalle maalle.</V>
<V>Selin tuulehen makasi,</V>
<V>kaltoin säähän karkeahan,</V>
<V>perin viimahan viluhun,</V>
<V>kohin päivänkoittehesen.</V>
<V>Tuli suuri tuulen puuska,</V>
<V>iästä iso vihuri,</V>
<V>tuuli tuhman raskahaksi,</V>
<V>kostutti kohulliseksi</V>
<V>aholla vesattomalla,</V>
<V>maalla mättähättömällä.</V>
<V>Kantoi kohtua kovoa,</V>
<V>vatsantäyttä vaikeata;</V>
<V>kantoi kuuta kaksi, kolme,</V>
<V>neljännenki, viiennenki,</V>
<V>kuuta seitsemän, kaheksan,</V>
<V>ympäri yheksän kuuta,</V>
<V>vaimon vanha'an lukuhun</V>
<V>kuuta puolen kymmenettä.</V>
<V>Yheksännen kuun lopulla,</V>
<V>kuun alulla kymmenennen</V>
<V>kohtu kääntyvi kovaksi,</V>
<V>painuvi pakolliseksi;</V>
<V>eikä synny syntyminen,</V>
<V>luovu luomaiset sikiöt.</V>
<V>Siirrälti sijan aloa,</V>
<V>paneutti toisen paikan.</V>
<V>Meni portto poikimahan,</V>
<V>tulen lautta lapsimahan</V>
<V>kahen kallion välihin,</V>
<V>viien vuoren viukelohon:</V>
<V>eipä tuolla synty synny,</V>
<V>luovu luomainen sikiö.</V>
<V>Etsi synnytössijoa,</V>
<V>vatsansa vajennusmaata</V>
<V>heiluvilla hettehillä,</V>
<V>läikkyvillä lähtehillä:</V>
<V>ei siellä sijoa saanut,</V>
<V>vajennusta vatsallensa.</V>
<V>Synnytteli poikiansa,</V>
<V>vajenteli vatsoansa</V>
<V>kuohussa tulisen kosken,</V>
<V>ve'en vankan vääntehessä,</V>
<V>alla kolmen kosken koprun,</V>
<V>alla äyrähän yheksän;</V>
<V>vaan ei vielä synty synny,</V>
<V>kehnon kohtu ei kevene.</V>
<V>Alkoi itkeä iletys,</V>
<V>parkua paha kuvatus.</V>
<V>Ei tieä, mihin menisi,</V>
<V>kunne kulkea pitäisi</V>
<V>vatsansa vajentamahan,</V>
<V>poikiansa poikimahan.</V>
<V>Puhui pilvestä Jumala,</V>
<V>lausui Luoja taivahalta:</V>
<V>"Tuoll' on suolla kolmisoppi</V>
<V>rannalla meryttä vasten,</V>
<V>pimeässä Pohjolassa,</V>
<V>sangassa Sariolassa.</V>
<V>Mene sinne poikimahan,</V>
<V>kohtusi keventämähän!</V>
<V>Siellä silma tarvitahan,</V>
<V>väkeäsi vuotetahan."</V>
<V>Tuopa musta Tuonen tyttö,</V>
<V>ilkeä Manalan impi,</V>
<V>tuli Pohjolan tuville,</V>
<V>Sariolan saunan maille</V>
<V>latomahan lapsiansa,</V>
<V>saamahan sikiöitänsä.</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>vei tuon saunahan saloa,</V>
<V>kylin kylpyhuonehesen,</V>
<V>kyläkunnan kuulematta,</V>
<V>sanan saamatta kylähän.</V>
<V>Lämmitti saloa saunan,</V>
<V>rikenehen riuahutti;</V>
<V>oluella ukset voiti,</V>
<V>kasti kaljalla saranat,</V>
<V>jottei ukset ulvonunna,</V>
<V>saranat narahtanunna.</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Kave eukko, luonnon tyttö,</V>
<V>kave kultainen, korea,</V>
<V>jok' olet vanhin vaimoloita,</V>
<V>ensin emä itselöitä!</V>
<V>Juokse polvesta merehen,</V>
<V>vyö lapasta lainehesen,</V>
<V>ota kiiskiltä kinoa,</V>
<V>matehelta nuljaskata,</V>
<V>jolla voiat luun lomia,</V>
<V>sivelet sivuja myöten,</V>
<V>päästät piian pintehistä,</V>
<V>vaimon vatsanvääntehistä,</V>
<V>tästä tuskasta kovasta,</V>
<V>vatsantyöstä vaikeasta!</V>
<V>"Kun ei tuosta kyllin liene,</V>
<V>oi Ukko, ylijumala,</V>
<V>tule tänne tarvittaissa,</V>
<V>käy tänne kutsuttaessa!</V>
<V>Tääll' on piika pintehessä,</V>
<V>vaimo vatsanvääntehessä</V>
<V>saunassa savun seassa,</V>
<V>kylän kylpyhuonehessa.</V>
<V>"Ota kultainen kurikka</V>
<V>kätehesi oikeahan!</V>
<V>Sillä haittoja hajota,</V>
<V>pihtipuoliset porota,</V>
<V>lukot Luojan lonkahuta,</V>
<V>takasalvat poikki taita</V>
<V>mennä suuren, mennä pienen,</V>
<V>kulkea vähäväkisen!"</V>
<V>Siinä tuo paha pahennus,</V>
<V>Tuonen tyttö umpisilmä</V>
<V>jopa vatsansa vajenti,</V>
<V>latoi lapsensa vihaiset</V>
<V>alla vaipan vaskikirjan,</V>
<V>alla uutimen utuisen.</V>
<V>Teki poikoa yheksän</V>
<V>yhtenä kesäisnä yönä,</V>
<V>yhen löylyn lyötävillä,</V>
<V>yhen saunan saatavilla,</V>
<V>yhestä vatsan väestä,</V>
<V>kohuntäyestä kovasta.</V>
<V>Nimitteli poikiansa,</V>
<V>laaitteli lapsiansa,</V>
<V>kuin kuki tekemiänsä,</V>
<V>itse ilmi luomiansa:</V>
<V>minkä pisti pistokseksi,</V>
<V>kunka änkäsi ähyksi,</V>
<V>minkä laati luuvaloksi,</V>
<V>kunka riieksi risasi;</V>
<V>minkä painoi paiseheksi,</V>
<V>kunka ruohutti ruveksi,</V>
<V>minkä syöjäksi sysäsi,</V>
<V>kunka ruhtosi rutoksi.</V>
<V>Jäi yksi nimittämättä,</V>
<V>poika pahnan-pohjimmainen.</V>
<V>Senpä sitte käski tuonne,</V>
<V>työnti velhoiksi vesille,</V>
<V>noi'iksi noroperille,</V>
<V>katehiksi kaikin paikoin.</V>
<V>Louhi, Pohjolan emäntä,</V>
<V>muut on käski käyä tuonne</V>
<V>nenähän utuisen niemen,</V>
<V>päähän saaren terhenisen.</V>
<V>Ärrytti äkäiset luomat,</V>
<V>tavattomat tauit työnti</V>
<V>vasten Väinölän väkeä,</V>
<V>surmaksi su'un Kalevan.</V>
<V>Pojat Väinölän potevi,</V>
<V>läsivi Kalevan kansa</V>
<V>tautia tavattomia,</V>
<V>nimen tietämättömiä:</V>
<V>alta lattiat lahovi,</V>
<V>päältä peite märkänevi.</V>
<V>Silloin vanha Väinämöinen,</V>
<V>tietäjä iän-ikuinen,</V>
<V>läksi päitä päästämähän,</V>
<V>henkiä lunastamahan,</V>
<V>läksi Tuonelle sotahan,</V>
<V>kera tauin tappelohon.</V>
<V>Saattoi saunan lämpimäksi,</V>
<V>kivet löylyn lyötäväksi</V>
<V>puuhu'illa puhtahilla,</V>
<V>ve'en tuomilla haloilla.</V>
<V>Vei on vettä verhossansa,</V>
<V>kantoi vastat varjossansa,</V>
<V>hauteli haluiset vastat,</V>
<V>satalatvat lauhutteli.</V>
<V>Löi siitä simaisen löylyn,</V>
<V>mesilöylyn löyhäytti</V>
<V>läpi kuumien kivien,</V>
<V>palavojen paaterojen.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Tule nyt löylyhyn, Jumala,</V>
<V>iso ilman, lämpimähän</V>
<V>tekemähän terveyttä,</V>
<V>rauhoa rakentamahan!</V>
<V>Pyyhi pois pyhät kipunat,</V>
<V>pyhät saastat sammuttele,</V>
<V>lyötä maahan liika löyly,</V>
<V>paha löyly pois lähetä,</V>
<V>ettei polta poikiasi,</V>
<V>turmele tekemiäsi!</V>
<V>"Minkä vettä viskaelen</V>
<V>noille kuumille kiville,</V>
<V>se me'eksi muuttukohon,</V>
<V>simaksi sirahtakohon!</V>
<V>Juoskohon joki metinen,</V>
<V>simalampi laikkukohon</V>
<V>läpi kiukahan kivisen,</V>
<V>läpi saunan sammalisen!</V>
<V>"Ei nyt meitä syyttä syöä</V>
<V>eikä tauitta tapeta,</V>
<V>ei luvatta suuren Luojan,</V>
<V>ilman surmatta Jumalan.</V>
<V>Kenpä meitä syyttä söisi,</V>
<V>suuhunsa omat sanansa,</V>
<V>päähänsä pahat panonsa,</V>
<V>ajatukset itsehensä!</V>
<V>"Jos ei minussa miestä liene,</V>
<V>urosta Ukon pojassa</V>
<V>rikkehistä riisumahan,</V>
<V>päättehistä päästämähän,</V>
<V>onp' on itsessä Ukossa,</V>
<V>joka pilviä pitävi,</V>
<V>poutapilvessä asuvi,</V>
<V>hattaroissa hallitsevi.</V>
<V>"Oi Ukko, ylijumala,</V>
<V>pilven-päällinen jumala!</V>
<V>Tule tänne tarvittaissa,</V>
<V>ajaite anottaessa</V>
<V>nämä tuskat tuntemahan,</V>
<V>hätäpäivät häätämähän,</V>
<V>rikonnaiset riisumahan,</V>
<V>puutunnaiset purkamahan!</V>
<V>"Tuo mulle tulinen miekka,</V>
<V>säkehinen säilä kanna,</V>
<V>jolla ma pahat pitelen,</V>
<V>ilkeät iki asetan,</V>
<V>tuskat tuulen teitä myöten,</V>
<V>kivut aavoillen ahoille!</V>
<V>"Tuonne ma kipuja kiistän,</V>
<V>tuonne tuskia manoan</V>
<V>kivisihin kellarihin,</V>
<V>rautaisihin raunioihin,</V>
<V>kiviä kivistämähän,</V>
<V>paasia pakottamahan.</V>
<V>Ei kivi kipuja itke,</V>
<V>paasi ei vaivoja valita,</V>
<V>vaikka paljo pantahisi,</V>
<V>määrättä mätettähisi.</V>
<V>"Kiputyttö, Tuonen neiti,</V>
<V>joka istut kipukivellä</V>
<V>joen kolmen juoksevassa,</V>
<V>veen kolmen jaka'imessa</V>
<V>jauhaen kipukiveä,</V>
<V>Kipuvuorta väännätellen!</V>
<V>Käy kivut kereämähän</V>
<V>kitahan kiven sinisen,</V>
<V>tahi vieretä vetehen,</V>
<V>syytäise meren syvähän,</V>
<V>tuulen tuntumattomahan,</V>
<V>päivän paistamattomahan!</V>
<V>"Kun ei tuosta kyllin liene,</V>
<V>Kivutar, hyvä emäntä,</V>
<V>Vammatar, valio vaimo,</V>
<V>tule kanssa, käy keralla</V>
<V>tekemähän terveyttä,</V>
<V>rauhoa rakentamahan!</V>
<V>Tee kivut kivuttomaksi,</V>
<V>vammat värjymättömäksi,</V>
<V>jotta saisi sairas maata,</V>
<V>huono huoletta levätä,</V>
<V>tuskahinen tunnin olla,</V>
<V>vikahinen vieretellä!</V>
<V>"Ota kivut kippasehen,</V>
<V>vaivat vaskivakkasehen,</V>
<V>kivut tuonne vieäksesi,</V>
<V>vammat vaivutellaksesi</V>
<V>keskelle Kipumäkeä,</V>
<V>Kipuvuoren kukkulata!</V>
<V>Siellä keittäös kipuja</V>
<V>pikkuisessa kattilassa,</V>
<V>yhen sormen mentävässä,</V>
<V>peukalon mahuttavassa!</V>
<V>"Kivi on keskellä mäkeä,</V>
<V>reikä keskellä kiveä,</V>
<V>jok' on väätty vääntiällä,</V>
<V>puhkaistu purasimella:</V>
<V>siihen kivut kiskotahan,</V>
<V>pahat vammat vallatahan,</V>
<V>tuskat tuimat tungetahan,</V>
<V>pakkopäivät painetahan</V>
<V>öin yrittämättömiksi,</V>
<V>päivin pääsemättömiksi."</V>
<V>Siitä vanha Väinämöinen,</V>
<V>tietäjä iän-ikuinen,</V>
<V>vielä voiteli vikoja,</V>
<V>noita vammoja valeli</V>
<V>yheksillä voitehilla,</V>
<V>kaheksilla katsehilla.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Oi Ukko, ylijumala,</V>
<V>mies on vanha taivahinen!</V>
<V>Iätä iästä pilvi,</V>
<V>nosta lonka luotehesta,</V>
<V>länkä lännestä lähetä!</V>
<V>Sa'a mettä, sa'a vettä</V>
<V>kipehille voitehiksi,</V>
<V>vammoille valantehiksi!</V>
<V>"En minä mitänä voine,</V>
<V>kun ei Luojani luvanne.</V>
<V>Avun Luoja antakohon,</V>
<V>avun tuokohon Jumala</V>
<V>minun silmin nähtyäni,</V>
<V>käsin päällä käytyäni,</V>
<V>suin sulin puheltuani,</V>
<V>hengin henkäeltyäni!</V>
<V>"Kuhun ei käteni käyne,</V>
<V>käyköhön käet Jumalan;</V>
<V>kuhun ei sormeni sopine,</V>
<V>sopikohon Luojan sormet!</V>
<V>Luojan on somemmat sormet,</V>
<V>Luojan kämmenet käpeät.</V>
<V>"Tule nyt, Luoja, loitsimahan,</V>
<V>Jumala, puhelemahan,</V>
<V>kaikkivalta, katsomahan!</V>
<V>Tehkös yöllä terveheksi,</V>
<V>päivällä imanteheksi,</V>
<V>jottei tuska päällä tunnu,</V>
<V>kipu keskeä kivistä,</V>
<V>pakko ei syämehen paneite,</V>
<V>jottei tunnu pikkuistana,</V>
<V>vaivoa vähäistäkänä</V>
<V>sinä ilmoisna ikänä,</V>
<V>kuuna kullan valkeana!"</V>
<V>Vaka vanha Väinämöinen,</V>
<V>tietäjä iän-ikuinen,</V>
<V>sillä riisui rikkehiä,</V>
<V>purkaeli puuttehia.</V>
<V>Poies poisti poikenluomat,</V>
<V>paranti pahat panoset,</V>
<V>päästi kansan kuolemasta,</V>
<V>Kalevan katoamasta.</V>
</TEXT>
</ITEM>
<ITEM nro="kalevala46" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>46</ID>
<TMP>1849</TMP>
</META>
<TEXT>
<CPT>Kuudesviidettä runo</CPT>
<V>Sai sanoma Pohjolahan,</V>
<V>tieto kylmähän kylähän</V>
<V>Väinölän vironneheksi,</V>
<V>Kalevalan pääsneheksi</V>
<V>noista nostamavioista,</V>
<V>tauista tavattomista.</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>tuo tuosta kovin pahastui.</V>
<V>Sanan virkkoi, noin nimesi:</V>
<V>"Vielä muistan muunki keinon,</V>
<V>toki toisen tien osoan:</V>
<V>nostan karhun kankahalta,</V>
<V>korvesta koverakouran</V>
<V>päälle Väinölän elojen,</V>
<V>Kalevalan karjan päälle."</V>
<V>Nosti karhun kankahalta,</V>
<V>kontion kovilta mailta</V>
<V>noille Väinölän ahoille,</V>
<V>Kalevalan karjamaille.</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Veli, seppo Ilmarinen!</V>
<V>Taos mulle uusi keihäs,</V>
<V>tao keiho kolmisulka</V>
<V>varren vaskisen keralla!</V>
<V>Ois' otso otettavana,</V>
<V>rahakarva kaattavana</V>
<V>ruuniani ruhtomasta,</V>
<V>tammojani tahtomasta,</V>
<V>kaatamasta karjoani,</V>
<V>lehmiä levittämästä."</V>
<V>Seppo keihyen takovi,</V>
<V>eikä pitkän, ei lyhyen,</V>
<V>takoi keskilaaullisen:</V>
<V>sen susi sulalla seisoi,</V>
<V>kontio terän kohalla,</V>
<V>hirvi hiihti suoverossa,</V>
<V>varsa varrella samosi,</V>
<V>peura potki ponnen päässä.</V>
<V>Satoi siitä uutta lunta,</V>
<V>hiukan hienoista vitiä,</V>
<V>sykysyisen uuhen verran,</V>
<V>verran talvisen jäniksen.</V>
<V>Sanoi vanha Väinämöinen,</V>
<V>itse virkki, noin nimesi:</V>
<V>"Mieleni minun tekevi,</V>
<V>mieli käyä Metsolassa</V>
<V>metsän tyttöjen tykönä,</V>
<V>sinipiikojen pihoilla.</V>
<V>"Lähen miehistä metsälle,</V>
<V>urohista ulkotöille.</V>
<V>Ota, metsä, miehiksesi,</V>
<V>urohiksesi, Tapio!</V>
<V>Auta onni ottamahan,</V>
<V>metsän kaunis kaatamahan!</V>
<V>"Mielikki, metsän emäntä,</V>
<V>Tellervo, Tapion vaimo!</V>
<V>Kytke kiinni koiroasi,</V>
<V>rakentele rakkiasi</V>
<V>kuusamisehen kujahan,</V>
<V>talahasen tammisehen!</V>
<V>"Otsonen, metsän omena,</V>
<V>mesikämmen källeröinen!</V>
<V>Kun kuulet minun tulevan,</V>
<V>miehen aimo astelevan,</V>
<V>kytke kynnet karvoihisi,</V>
<V>hampahat ikenihisi,</V>
<V>ettei koske konsakana,</V>
<V>liikuta lipeänänä!</V>
<V>"Otsoseni, ainoiseni,</V>
<V>mesikämmen, kaunoiseni!</V>
<V>Lyöte maata mättähälle,</V>
<V>kaunihille kalliolle,</V>
<V>hongat päällä huojumassa,</V>
<V>kuuset päällä kuulumassa!</V>
<V>Siinä, otso, pyörteleite,</V>
<V>mesikämmen, käänteleite,</V>
<V>kuni pyy pesänsä päällä,</V>
<V>hanhi hautomaisillansa!"</V>
<V>Siinä vanha Väinämöinen</V>
<V>kuuli koiran haukkuvaksi,</V>
<V>penun julki juttavaksi</V>
<V>pikkusilmäisen pihalla,</V>
<V>tasakärsän tanhu'illa.</V>
<V>Sanan virkkoi, noin nimesi:</V>
<V>"Luulin kukkuvan käkösen,</V>
<V>lempilinnun laulelevan;</V>
<V>ei käki kukahakana,</V>
<V>lempilintu laulakana:</V>
<V>tääll' on koirani komehin,</V>
<V>otukseni oivallisin</V>
<V>otsosen tuvan ovella,</V>
<V>miehen kaunon kartanolla!"</V>
<V>Vaka vanha Väinämöinen</V>
<V>siinä otsosen tapasi;</V>
<V>säteriset sängyt kaati,</V>
<V>sijat kultaiset kumosi.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Ole kiitetty, Jumala,</V>
<V>ylistetty, Luoja yksin,</V>
<V>kun annoit otson osaksi,</V>
<V>salon kullan saalihiksi!"</V>
<V>Katselevi kultoansa.</V>
<V>Sanan virkkoi, noin nimesi:</V>
<V>"Otsoseni, ainoiseni,</V>
<V>mesikämmen, kaunoiseni!</V>
<V>Elä suutu suottakana!</V>
<V>En minä sinua kaannut:</V>
<V>itse vierit vempeleltä,</V>
<V>hairahit havun selältä,</V>
<V>puhki puiset kaatiosi,</V>
<V>halki haljakan havuisen.</V>
<V>Sykysyiset säät lipeät,</V>
<V>päivät pilviset pimeät.</V>
<V>"Metsän kultainen käkönen,</V>
<V>kaunis karva röyhetyinen!</V>
<V>Heitä nyt kylmille kotosi,</V>
<V>asuinmaasi autiaksi,</V>
<V>koivunoksainen kotosi,</V>
<V>vasunvarpainen majasi!</V>
<V>Lähe, kuulu, kulkemahan,</V>
<V>metsän auvo, astumahan,</V>
<V>käymähän, käpeäkenkä,</V>
<V>sinisukka, sipsomahan</V>
<V>näiltä pieniltä pihoilta,</V>
<V>kape'ilta käytäviltä</V>
<V>urohoisehen väkehen,</V>
<V>miehisehen joukkiohon!</V>
<V>Ei siellä pahoin pi'etä,</V>
<V>ei eletä kehnon lailla:</V>
<V>sima siellä syötetähän,</V>
<V>mesi nuori juotetahan</V>
<V>tulevalle vierahalle,</V>
<V>saavalle käkeävälle.</V>
<V>"Lähe nyt tästä kuin lähetki,</V>
<V>tästä pienestä pesästä</V>
<V>alle kuulun kurkihirren,</V>
<V>alle kaunihin katoksen!</V>
<V>Niin sä luikkaos lumella,</V>
<V>kuni lumme lammin päällä,</V>
<V>niin sä haihaos havulla,</V>
<V>kuni oksalla orava!"</V>
<V>Siitä vanha Väinämöinen,</V>
<V>laulaja iän-ikuinen,</V>
<V>astui soitellen ahoja,</V>
<V>kajahellen kankahia</V>
<V>kera kuulun vierahansa,</V>
<V>kanssa karvalallusensa.</V>
<V>Jo soitto tupahan kuului,</V>
<V>alle kattojen kajahus.</V>
<V>Virkahti väki tuvassa,</V>
<V>kansa kaunis vieretteli:</V>
<V>"Kuulkottes tätä kumua,</V>
<V>salon soittajan sanoja,</V>
<V>käpylinnun kälkytystä,</V>
<V>metsän piian pillin ääntä!"</V>
<V>Vaka vanha Väinämöinen</V>
<V>itse ennätti pihalle.</V>
<V>Vierähti väki tuvasta,</V>
<V>kansa kaunis lausutteli:</V>
<V>"Joko on kulta kulkemassa,</V>
<V>hopea vaeltamassa,</V>
<V>rahan armas astumassa,</V>
<V>tenka tietä poimimassa?</V>
<V>Mesijänkö metsä antoi,</V>
<V>ilveksen salon isäntä,</V>
<V>koska laulaen tulette,</V>
<V>hyreksien hiihtelette?"</V>
<V>Vaka vanha Väinämöinen</V>
<V>tuossa tuon sanoiksi virkki:</V>
<V>"Sanomiks' on saukko saatu,</V>
<V>virsiksi Jumalan vilja;</V>
<V>sillä laulaen tulemme,</V>
<V>hyreksien hiihtelemme.</V>
<V>"Eikä saukko ollekana,</V>
<V>eikä saukko eikä ilves:</V>
<V>itse on kuulu kulkemassa,</V>
<V>salon auvo astumassa,</V>
<V>mies vanha vaeltamassa,</V>
<V>verkanuttu vieremässä.</V>
<V>Kun lie suotu vierahamme,</V>
<V>ovet auki paiskatkatte,</V>
<V>vaan kun lie vihattu vieras,</V>
<V>kiinni lyökätte lujahan!"</V>
<V>Väki vastaten sanovi,</V>
<V>kansa kaunis vieretteli:</V>
<V>"Terve, otso, tultuasi,</V>
<V>mesikämmen, käytyäsi</V>
<V>näille pestyille pihoille,</V>
<V>kaunoisille kartanoille!</V>
<V>"Tuota toivoin tuon ikäni,</V>
<V>katsoin kaiken kasvinaian</V>
<V>soivaksi Tapion torven,</V>
<V>metsän pillin piukovaksi,</V>
<V>kulkevaksi metsän kullan,</V>
<V>saavaksi salon hopean</V>
<V>näille pienille pihoille,</V>
<V>kape'ille käytäville.</V>
<V>"Toivoin kuin hyveä vuotta,</V>
<V>katsoin kuin kesän tuloa,</V>
<V>niinkuin suksi uutta lunta,</V>
<V>lyly liukasta lipua,</V>
<V>neiti nuorta sulhokaista,</V>
<V>punaposki puolisoa.</V>
<V>"Illat istuin ikkunoissa,</V>
<V>aamut aitan portahilla,</V>
<V>veräjillä viikkokauet,</V>
<V>kuukauet kujaisten suussa,</V>
<V>talvikauet tanhu'illa.</V>
<V>Lumet seisoin tanteriksi,</V>
<V>tanteret suliksi maiksi,</V>
<V>sulat maat somerikoiksi,</V>
<V>somerikot hiesukoiksi,</V>
<V>hiesukot vihottaviksi.</V>
<V>Ajattelin aamut kaiket,</V>
<V>päivät päässäni pitelin,</V>
<V>missä viikon otso viipyi,</V>
<V>salon armas aikaeli,</V>
<V>oisiko Virohon viernyt,</V>
<V>maasta Suomen sorkehtinut."</V>
<V>Siitä vanha Väinämöinen</V>
<V>itse tuon sanoiksi virkki:</V>
<V>"Minne vienen vierahani,</V>
<V>kulettanen kultaiseni?</V>
<V>Tokko laittanen latohon,</V>
<V>pannen pahnahuonehesen?"</V>
<V>Väki vastaten sanovi,</V>
<V>kansa kaunis vieretteli:</V>
<V>"Tuonne vienet vierahamme,</V>
<V>kulettanet kultaisemme</V>
<V>alle kuulun kurkihirren,</V>
<V>alle kaunihin katoksen.</V>
<V>Siell' on syömät suoriteltu,</V>
<V>juomaneuvot jou'uteltu,</V>
<V>kaikki sillat siivottuna,</V>
<V>lakaistuna lattiaiset;</V>
<V>kaikki vaimot vaatehtinna</V>
<V>pukemihin puhtahisin,</V>
<V>sore'ihin pääsomihin,</V>
<V>valke'ihin vaattehisin."</V>
<V>Siitä vanha Väinämöinen</V>
<V>itse virkki, noin nimesi:</V>
<V>"Otsoseni, lintuseni,</V>
<V>mesikämmen, kääröseni!</V>
<V>Viel' on maata käyäksesi,</V>
<V>kangasta kavutaksesi.</V>
<V>"Lähes nyt, kulta, kulkemahan,</V>
<V>armas, maata astumahan,</V>
<V>mustasukka, muikumahan,</V>
<V>verkahousu, vieremähän,</V>
<V>käymähän tiaisen teitä,</V>
<V>varpusen vaeltamia</V>
<V>alle viien viilohirren,</V>
<V>alle kuuen kurkiaisen!</V>
<V>"Varo'otte, vaimo raukat,</V>
<V>ettei karja kammastuisi,</V>
<V>pieni vilja pillastuisi,</V>
<V>vikoisi emännän vilja</V>
<V>tullessa otson tuville,</V>
<V>karvaturvan tunkeitessa!</V>
<V>"Pois on, pojat, porstuasta,</V>
<V>piiat, pihtipuolisista</V>
<V>uron tullessa tupahan,</V>
<V>astuessa aimo miehen!</V>
<V>"Metsän otsonen, omena,</V>
<V>metsän kaunis källeröinen!</V>
<V>Ellös piikoja pelätkö,</V>
<V>kassapäitä kammastelko</V>
<V>eläkä vaimoja varoa,</V>
<V>sure sylttysukkaisia!</V>
<V>Mi on akkoja tuvassa,</V>
<V>ne on kaikki karsinahan</V>
<V>miehen tullessa tupahan,</V>
<V>astuessa aika poian!"</V>
<V>Sanoi vanha Väinämöinen:</V>
<V>"Terve tänneki, Jumala,</V>
<V>alle kuulun kurkiaisen,</V>
<V>alle kaunihin katoksen!</V>
<V>Mihin nyt heitän hempuseni,</V>
<V>lasken karvalalluseni?"</V>
<V>Väki vastahan sanovi:</V>
<V>"Terve, terve tultuasi!</V>
<V>Tuohon liitä lintusesi,</V>
<V>kulettele kultaisesi</V>
<V>petäjäisen pienan päähän,</V>
<V>rautaisen rahin nenähän</V>
<V>turkin tunnusteltavaksi,</V>
<V>karvojen katseltavaksi!</V>
<V>"Elä, otso, tuosta huoli</V>
<V>eläkä pane pahaksi,</V>
<V>jos tulevi turkin tunti,</V>
<V>karvojen katsanto-aika!</V>
<V>Ei tuhota turkkiasi,</V>
<V>karvojasi ei katsota</V>
<V>herjojen hetalehiksi,</V>
<V>vaivaisien vaattehiksi."</V>
<V>Siitä vanha Väinämöinen</V>
<V>otatti otsolta turkin,</V>
<V>pani aitan parven päähän;</V>
<V>lihat liitti kattilahan,</V>
<V>kuparihin kullattuhun,</V>
<V>vaskipohjahan patahan.</V>
<V>Jo oli pa'at tulella,</V>
<V>vaskilaiat valkealla,</V>
<V>täpittynä, täytettynä</V>
<V>liioilla lihamuruilla;</V>
<V>suolat saatettu sekahan,</V>
<V>jotk' oli tuotu tuonnempata,</V>
<V>saatu suolat Saksanmaalta,</V>
<V>Vienan pääliltä vesiltä,</V>
<V>souttu Suolasalmen kautta,</V>
<V>laivan päältä laskettuna.</V>
<V>Kun oli keitto keitettynä,</V>
<V>saatu kattilat tulelta,</V>
<V>jopa saalis saatettihin,</V>
<V>käpylintu käytettihin</V>
<V>päähän pitkän pintapöyän</V>
<V>kultaisihin kuppiloihin</V>
<V>simoa sirettämähän,</V>
<V>olosia ottamahan.</V>
<V>Petäjäst' oli pöytä tehty,</V>
<V>va'it vaskesta valettu,</V>
<V>lusikkaiset hopeasta,</V>
<V>veitset kullasta kuvattu.</V>
<V>Kupit kaikki kukkusilla,</V>
<V>va'it varpelaitasilla</V>
<V>metsän mieliantehia,</V>
<V>salon kullan saalihia.</V>
<V>Siinä vanha Väinämöinen</V>
<V>itse tuon sanoiksi virkki:</V>
<V>"Kummun ukko kultarinta,</V>
<V>Tapion talon isäntä,</V>
<V>Metsolan metinen vaimo,</V>
<V>metsän ehtoisa emäntä,</V>
<V>mies puhas, Tapion poika,</V>
<V>mies puhas, punakypärä,</V>
<V>Tellervo, Tapion neiti,</V>
<V>kanssa muu Tapion kansa!</V>
<V>Tule nyt häihin härkösesi,</V>
<V>pitkävillasi pitoihin!</V>
<V>Nyt on kyllin kystä syöä,</V>
<V>kyllin syöä, kyllin juoa,</V>
<V>kyllin itsensä piteä,</V>
<V>kyllin antoa kylälle."</V>
<V>Väki tuossa noin sanovi,</V>
<V>kansa kaunis vieretteli:</V>
<V>"Miss' on otso syntynynnä,</V>
<V>rahankarva kasvanunna?</V>
<V>Tokko tuo olilla syntyi,</V>
<V>kasvoi saunan karsinassa?"</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Ei otso olilla synny</V>
<V>eikä riihiruumenilla!</V>
<V>Tuoll' on otso synnytelty,</V>
<V>mesikämmen käännytelty</V>
<V>luona kuun, malossa päivän,</V>
<V>otavaisen olkapäillä,</V>
<V>ilman impien tykönä,</V>
<V>luona luonnon tyttärien.</V>
<V>"Astui impi ilman äärtä,</V>
<V>neiti taivahan napoa,</V>
<V>kävi pilven piirtä myöten,</V>
<V>taivahan rajoa myöten</V>
<V>sukassa sinertävässä,</V>
<V>kirjavassa kaplukassa,</V>
<V>villavakkanen käessä,</V>
<V>karvakoppa kainalossa.</V>
<V>Viskoi villan pään vesille,</V>
<V>laski karvan lainehille.</V>
<V>Tuota tuuli tuuitteli,</V>
<V>ilma lieto liikutteli,</V>
<V>ve'en henki heilutteli,</V>
<V>aalto rannalle ajeli,</V>
<V>rannalle salon simaisen,</V>
<V>nenähän metisen niemen.</V>
<V>"Mielikki, metsän emäntä,</V>
<V>Tapiolan tarkka vaimo,</V>
<V>koppoi kuontalon vesiltä,</V>
<V>villat hienot lainehilta.</V>
<V>"Siitä liitti liukkahasti,</V>
<V>kapaloitsi kaunihisti</V>
<V>vaahterisehen vasuhun,</V>
<V>kaunoisehen kätkyehen.</V>
<V>Nostatti kapalonuorat,</V>
<V>vitjat kultaiset kuletti</V>
<V>oksalle olovimmalle,</V>
<V>lehvälle leve'immälle.</V>
<V>"Tuuitteli tuttuansa,</V>
<V>liekutteli lempeänsä</V>
<V>alla kuusen kukkalatvan,</V>
<V>alla penseän petäjän.</V>
<V>Siinä otsosen sukesi,</V>
<V>jalokarvan kasvatteli</V>
<V>vieressä metisen viian,</V>
<V>simaisen salon sisässä.</V>
<V>"Kasvoi otso kaunihiksi,</V>
<V>yleni ylen ehoksi:</V>
<V>lyhyt jalka, lysmä polvi,</V>
<V>tasakärsä talleroinen,</V>
<V>pää levyt, nenä nykerä,</V>
<V>karva kaunis röyhetyinen.</V>
<V>Ei ollut vielä hampahia</V>
<V>eikä kynsiä kyhätty.</V>
<V>"Mielikki, metsän emäntä,</V>
<V>itse tuon sanoiksi virkki:</V>
<V>'Kyheäisin kynnet tuolle,</V>
<V>kanssa hampahat hakisin,</V>
<V>kun tuo ei vioille saisi,</V>
<V>painuisi pahoille töille.'</V>
<V>"Niin otso valansa vannoi</V>
<V>polvilla metsän emännän,</V>
<V>eessä julkisen Jumalan,</V>
<V>alla kasvon kaikkivallan,</V>
<V>ei tehäksensä pahoa,</V>
<V>ruveta rumille töille.</V>
<V>"Mielikki, metsän emäntä,</V>
<V>Tapiolan tarkka vaimo,</V>
<V>läksi hammasta hakuhun,</V>
<V>kynsiä kyselemähän</V>
<V>pihlajilta piuke'ilta,</V>
<V>katajilta karke'ilta,</V>
<V>jukaisilta juurikoilta,</V>
<V>kesunkannoilta kovilta:</V>
<V>eipä sieltä kynttä saanut</V>
<V>eikä hammasta tavannut.</V>
<V>"Honka kasvoi kankahalla,</V>
<V>kuusi kummulla yleni,</V>
<V>hongassa hopeaoksa,</V>
<V>kultaoksa kuusosessa:</V>
<V>ne kapo käsin tavoitti,</V>
<V>niistä kynsiä kyhäsi,</V>
<V>niitä liitti leukaluuhun,</V>
<V>ikenihin istutteli.</V>
<V>"Siitä laski lallokkinsa,</V>
<V>ulos lempensä lähetti;</V>
<V>pani suota soutamahan,</V>
<V>viitoa vitaisemahan,</V>
<V>ahoviertä astumahan,</V>
<V>kangasta kapuamahan.</V>
<V>Käski käyä kaunihisti,</V>
<V>soreasti sorkutella,</V>
<V>elellä ajat iloiset,</V>
<V>kulutella kuulut päivät</V>
<V>suon selillä, maan navoilla,</V>
<V>kisakangasten perillä,</V>
<V>käyä kengättä kesällä,</V>
<V>sykysyllä syylingittä;</V>
<V>asua ajat pahemmat,</V>
<V>talvikylmät kyhmästellä</V>
<V>tuomisen tuvan sisässä,</V>
<V>havulinnan liepehellä,</V>
<V>kengällä korean kuusen,</V>
<V>katajikon kainalossa,</V>
<V>alla viien villavaipan,</V>
<V>alla kaapuan kaheksan.</V>
<V>"Sieltä sain nyt saalihini,</V>
<V>ehätin tämän eräni."</V>
<V>Väki nuori noin sanovi,</V>
<V>väki vanha virkkelevi:</V>
<V>"Mitä tehen metsä mieltyi,</V>
<V>metsä mieltyi, korpi kostui,</V>
<V>ihastui salon isäntä,</V>
<V>taipui ainoinen Tapio,</V>
<V>jotta antoi ainokkinsa,</V>
<V>menetti mesikkisensä?</V>
<V>Oliko keihon keksimistä</V>
<V>eli nuolen noutamista?"</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Hyvin meihin metsä mieltyi,</V>
<V>metsä mieltyi, korpi kostui,</V>
<V>ihastui salon isäntä,</V>
<V>taipui ainoinen Tapio.</V>
<V>"Mielikki, metsän emäntä,</V>
<V>Tellervo, Tapion neiti,</V>
<V>metsän neiti muoto kaunis,</V>
<V>metsän piika pikkarainen,</V>
<V>läksi tietä neuvomahan,</V>
<V>rastia rakentamahan,</V>
<V>tien vieriä viittomahan,</V>
<V>matkoa opastamahan.</V>
<V>Veisti pilkat pitkin puita,</V>
<V>rastit vaaroihin rakenti</V>
<V>jalon otsosen oville,</V>
<V>rahasaaren rantehille.</V>
<V>"Sitte sinne tultuani,</V>
<V>perillen osattuani</V>
<V>ei ollut keihon keksimistä,</V>
<V>ampuen ajelemista:</V>
<V>itse vieri vempeleltä,</V>
<V>horjahti havun selältä;</V>
<V>risut rikkoi rintapäänsä,</V>
<V>varvut vatsansa hajotti."</V>
<V>Siitä tuon sanoiksi virkki,</V>
<V>itse lausui, noin nimesi:</V>
<V>"Otsoseni, ainoiseni,</V>
<V>lintuseni, lempiseni!</V>
<V>Päästä nyt tänne pääripasi,</V>
<V>pujota puraisimesi,</V>
<V>heitä harvat hampahasi,</V>
<V>liitä leukasi leveät!</V>
<V>Eläkä pane pahaksi,</V>
<V>jos meille mikä tulisi,</V>
<V>luien luske, päien pauke,</V>
<V>kova hammasten kolina!</V>
<V>"Jo otan nenän otsolta</V>
<V>nenän entisen avuksi;</V>
<V>en ota osattomaksi</V>
<V>enkä aivan ainoaksi.</V>
<V>"Otan ma otsolta korvan</V>
<V>korvan entisen avuksi;</V>
<V>en ota osattomaksi</V>
<V>enkä aivan ainoaksi.</V>
<V>"Otan ma otsolta silmän</V>
<V>silmän entisen avuksi;</V>
<V>en ota osattomaksi</V>
<V>enkä aivan ainoaksi.</V>
<V>"Otan ma otsan otsolta</V>
<V>otsan entisen avuksi;</V>
<V>en ota osattomaksi</V>
<V>enkä aivan ainoaksi.</V>
<V>"Otan ma otsolta turvan</V>
<V>turvan entisen avuksi;</V>
<V>en ota osattomaksi</V>
<V>enkä aivan ainoaksi.</V>
<V>"Otan ma otsolta kielen</V>
<V>kielen entisen avuksi;</V>
<V>en ota osattomaksi</V>
<V>enkä aivan ainoaksi.</V>
<V>"Sen nyt mieheksi sanoisin,</V>
<V>urohoksi arvoaisin,</V>
<V>joka umpiluut lukisi,</V>
<V>saisi sarjahampahuiset</V>
<V>leuasta teräksisestä</V>
<V>rusamilla rautaisilla."</V>
<V>Eipä toista tullutkana,</V>
<V>ei ollut urosta tuota.</V>
<V>Itse umpiluut lukevi,</V>
<V>sarjahampahat sanovi</V>
<V>alla luisten polviensa,</V>
<V>rautaisten rusamiensa.</V>
<V>Otti hampahat otsolta.</V>
<V>Sanan virkkoi, noin nimesi:</V>
<V>"Metsän otsonen, omena,</V>
<V>metsän kaunis källeröinen!</V>
<V>Nyt on matka käyäksesi,</V>
<V>retki reiahellaksesi</V>
<V>tästä pienestä pesästä,</V>
<V>matalaisesta majasta</V>
<V>korkeampahan kotihin,</V>
<V>avarampahan asuhun.</V>
<V>"Lähe nyt, kulta, kulkemahan,</V>
<V>rahan armas, astumahan,</V>
<V>sivutse sikojen teistä,</V>
<V>poikki porsasten poluista</V>
<V>vasten varvikkomäkeä,</V>
<V>kohti vuorta korkeata</V>
<V>petäjähän penseähän,</V>
<V>honkahan havusatahan!</V>
<V>Hyvä siin' on ollaksesi,</V>
<V>armas aikaellaksesi</V>
<V>- kuuluvilla karjan kellon,</V>
<V>luona tiukujen tirinän."</V>
<V>Vaka vanha Väinämöinen</V>
<V>jo tuli kotihin tuolta.</V>
<V>Väki nuori noin sanovi,</V>
<V>kansa kaunis lausutteli:</V>
<V>"Minne saatit saalihisi,</V>
<V>kunne ennätit eräsi?</V>
<V>Lienet jäälle jättänynnä,</V>
<V>uhkuhun upottanunna,</V>
<V>suomutihin sortanunna,</V>
<V>kaivanunna kankahasen."</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Enpä jäälle jättänynnä,</V>
<V>uhkuhun upottanunna:</V>
<V>siinä koirat siirteleisi,</V>
<V>linnut liiat peitteleisi;</V>
<V>enkä suohon sortanunna,</V>
<V>kaivanunna kankahasen:</V>
<V>siinä toukat turmeleisi,</V>
<V>söisi mustat muurahaiset.</V>
<V>"Tuonne saatin saalihini,</V>
<V>ehätin erän vähäni</V>
<V>kultakunnahan kukulle,</V>
<V>vaskiharjun hartioille.</V>
<V>Panin puuhun puhtahasen,</V>
<V>honkahan havusatahan,</V>
<V>oksalle olovimmalle,</V>
<V>lehvälle leve'immälle</V>
<V>iloksi inehmisille,</V>
<V>kunnioiksi kulkijoille.</V>
<V>"Ikenin panin itähän,</V>
<V>silmin loin on luotehesen.</V>
<V>Enkä aivan latvasehen:</V>
<V>oisin luonut latvasehen,</V>
<V>siinä tuuli turmeleisi,</V>
<V>ahava pahoin panisi;</V>
<V>enkä pannut maavarahan:</V>
<V>oisin pannut maavarahan,</V>
<V>siat siinä siirteleisi,</V>
<V>alakärsät käänteleisi."</V>
<V>Siitä vanha Väinämöinen</V>
<V>laikahtihe laulamahan</V>
<V>illan kuulun kunniaksi,</V>
<V>päivän päätyvän iloksi.</V>
<V>Sanoi vanha Väinämöinen,</V>
<V>itse lausui, noin nimesi:</V>
<V>"Piä nyt, pihti, valkeata,</V>
<V>jotta lauloa näkisin!</V>
<V>Lauloa luku tulevi,</V>
<V>suuni soia tahtelevi."</V>
<V>Siinä lauloi jotta soitti,</V>
<V>pitkin iltoa iloitsi.</V>
<V>Lausui laulunsa lopulla,</V>
<V>itse virkki viimeiseksi:</V>
<V>"Anna toisteki, Jumala,</V>
<V>vastaki, vakainen Luoja,</V>
<V>näin näissä ilottavaksi,</V>
<V>toiste toimiteltavaksi,</V>
<V>näissä häissä pyylypoian,</V>
<V>pitkävillaisen pioissa!</V>
<V>"Anna ainaki, Jumala,</V>
<V>toisteki, totinen Luoja,</V>
<V>rastia rakettaviksi,</V>
<V>puita pilkoteltaviksi</V>
<V>urohoisessa väessä,</V>
<V>miehisessä joukkiossa!</V>
<V>"Anna ainaki, Jumala,</V>
<V>toisteki, totinen Luoja,</V>
<V>soivaksi Tapion torven,</V>
<V>metsän pillin piukovaksi</V>
<V>näillä pienillä pihoilla,</V>
<V>kape'illa kartanoilla!</V>
<V>Päivät soisin soitettavan,</V>
<V>illat tehtävän iloa</V>
<V>näillä mailla, mantereilla,</V>
<V>Suomen suurilla tiloilla,</V>
<V>nuorisossa nousevassa,</V>
<V>kansassa kasuavassa."</V>
</TEXT>
</ITEM>
<ITEM nro="kalevala47" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>47</ID>
<TMP>1849</TMP>
</META>
<TEXT>
<CPT>Seitsemäsviidettä runo</CPT>
<V>Vaka vanha Väinämöinen</V>
<V>kauan soitti kanteletta,</V>
<V>sekä soitti jotta lauloi,</V>
<V>jotta ilmankin iloitsi.</V>
<V>Soitto kuului kuun tupihin,</V>
<V>ilo päivän ikkunoille.</V>
<V>Kuu tuvastahan tulevi,</V>
<V>astui koivun konkelolle,</V>
<V>päivä päätyi linnastansa,</V>
<V>loihe latvahan petäjän</V>
<V>kanteletta kuulemahan,</V>
<V>iloa imehtimähän.</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>siitä päivän kiinni saapi,</V>
<V>kuuhuen käsin tavoitti,</V>
<V>kuun on koivun konkelolta,</V>
<V>päivän latvasta petäjän.</V>
<V>Ne kohta kotihin saattoi,</V>
<V>pimeähän Pohjolahan.</V>
<V>Kätki kuun kumottamasta</V>
<V>kirjarintahan kivehen,</V>
<V>lauloi päivän paistamasta</V>
<V>vuorehen teräksisehen.</V>
<V>Itse tuossa noin saneli:</V>
<V>"Ellös täältä ilman pääskö,</V>
<V>nousko, kuu, kumottamahan,</V>
<V>pääskö, päivä, paistamahan,</V>
<V>kun en käyne päästämähän,</V>
<V>itse tulle noutamahan</V>
<V>yheksän orihin kanssa,</V>
<V>yhen tamman kantamalla!"</V>
<V>Kun oli kuun kulettanunna</V>
<V>sekä päivän saattanunna</V>
<V>Pohjolan kivimäkehen,</V>
<V>rautaisehen kalliohon,</V>
<V>jopa valkean varasti,</V>
<V>tulen Väinölän tuvilta:</V>
<V>sai tuvat tulettomaksi,</V>
<V>pirtit valkeattomaksi.</V>
<V>Jo oli yö alinomainen,</V>
<V>pitkä, pilkkoisen pimeä.</V>
<V>Oli yö Kalevalassa,</V>
<V>noilla Väinölän tuvilla</V>
<V>sekä tuolla taivahassa,</V>
<V>Ukon ilman istuimilla.</V>
<V>Tukela on tuletta olla,</V>
<V>vaiva suuri valkeatta,</V>
<V>ikävä inehmisien,</V>
<V>ikävä itsen Ukonki.</V>
<V>Tuo Ukko, ylijumala,</V>
<V>itse ilman suuri luoja,</V>
<V>alkoi tuota ouostella.</V>
<V>Arvelee, ajattelevi,</V>
<V>mikä kumma kuun e'essä,</V>
<V>mikä terhen päivän tiessä,</V>
<V>kun ei kuu kumotakana</V>
<V>eikä päivä paistakana.</V>
<V>Astui pilven äärtä myöten,</V>
<V>taivahan rajoa myöten</V>
<V>sukassa sinertävässä,</V>
<V>kirjavassa kaplukassa;</V>
<V>kävi kuuta etsimähän,</V>
<V>päiveä tapoamahan:</V>
<V>eipä kuuta löyäkänä,</V>
<V>päiveä tapoakana.</V>
<V>Tulta iski ilman Ukko,</V>
<V>valahutti valkeata</V>
<V>miekalla tuliterällä,</V>
<V>säilällä säkenevällä;</V>
<V>iski tulta kyntehensä,</V>
<V>järskytti jäsenehensä</V>
<V>ylähällä taivosessa,</V>
<V>tähtitarhojen tasalla.</V>
<V>Saipa tulta iskemällä.</V>
<V>Kätkevi tulikipunan</V>
<V>kultaisehen kukkarohon,</V>
<V>hope'isehen kehä'än.</V>
<V>Antoi neien tuuitella,</V>
<V>ilman immen vaapotella</V>
<V>kuun uuen kuvoamaksi,</V>
<V>uuen auringon aluksi.</V>
<V>Neiti pitkän pilven päällä,</V>
<V>impi ilman partahalla</V>
<V>tuota tulta tuuitteli,</V>
<V>valkeaista vaapotteli</V>
<V>kultaisessa kätkyessä,</V>
<V>hihnoissa hope'isissa.</V>
<V>Hope'iset orret notkui,</V>
<V>kätkyt kultainen kulisi,</V>
<V>pilvet liikkui, taivot naukui,</V>
<V>taivon kannet kallistihe</V>
<V>tulta tuuiteltaessa,</V>
<V>valkeaista vaapottaissa.</V>
<V>Impi tulta tuuitteli,</V>
<V>vaapotteli valkeaista,</V>
<V>tulta sormilla somitti,</V>
<V>käsin vaali valkeaista:</V>
<V>tuli tuhmalta putosi,</V>
<V>valkea varattomalta,</V>
<V>kätösiltä kääntelijän,</V>
<V>sormilta somittelijan.</V>
<V>Taivas reikihin repesi,</V>
<V>ilma kaikki ikkunoihin.</V>
<V>Kirposi tulikipuna,</V>
<V>suikahti punasoronen,</V>
<V>läpi läikkyi taivosista,</V>
<V>puhki pilvistä pirisi,</V>
<V>läpi taivahan yheksän,</V>
<V>halki kuuen kirjokannen.</V>
<V>Sanoi vanha Väinämöinen:</V>
<V>"Veli, seppo Ilmarinen!</V>
<V>Lähtekämme katsomahan,</V>
<V>saakamme opastumahan,</V>
<V>mikä tuo tuli tulonen,</V>
<V>outo valkea valahti</V>
<V>yläisistä taivosista</V>
<V>alaisihin maaemihin,</V>
<V>jos olisi kuun kehänen</V>
<V>eli päivän pyöryläinen!"</V>
<V>Läksivät urosta kaksi.</V>
<V>Astuivat, ajattelivat,</V>
<V>miten tuonne tullaksensa</V>
<V>ja kuten osataksensa</V>
<V>tulen siirtymäsijoille,</V>
<V>valkean valantomaille.</V>
<V>Joki joutuvi etehen,</V>
<V>melkeän meren tapainen.</V>
<V>Siinä vanha Väinämöinen</V>
<V>alkoi veisteä venettä,</V>
<V>alla korven kolkutella.</V>
<V>Toinen seppo Ilmarinen</V>
<V>laati kuusesta meloja,</V>
<V>petäjästä järkäleitä.</V>
<V>Sai venonen valmihiksi</V>
<V>hankoinensa, airoinensa;</V>
<V>niin veivät venon vesille.</V>
<V>Soutelevat, joutelevat</V>
<V>ympäri Nevan jokea,</V>
<V>Nevan nientä kiertelevät.</V>
<V>Ilmatar, ihana impi,</V>
<V>vanhin luonnon tyttäristä,</V>
<V>tuopa vastahan tulevi</V>
<V>puhutellen, lausutellen:</V>
<V>"Mitä miehiä olette,</V>
<V>kuinka teitä kutsutahan?"</V>
<V>Sanoi vanha Väinämöinen:</V>
<V>"Merimiehiä olemme,</V>
<V>minä vanha Väinämöinen,</V>
<V>toinen seppo Ilmarinen.</V>
<V>Vaan sano oma sukusi,</V>
<V>kuin sinua kutsutahan!"</V>
<V>Vaimo tuon sanoiksi virkki:</V>
<V>"Minä olen vanhin vaimoksia,</V>
<V>vanhin ilman impilöitä,</V>
<V>ensin emä itselöitä,</V>
<V>joll' on vihki viien vaimon,</V>
<V>muoto kuuen morsiamen.</V>
<V>Minne te menette, miehet,</V>
<V>kunne läksitte, urohot?"</V>
<V>Sanoi vanha Väinämöinen,</V>
<V>itse virkki, noin nimesi:</V>
<V>"Tukehtui tulonen meiltä,</V>
<V>vaipui meiltä valkeainen.</V>
<V>Viikon on tuletta oltu,</V>
<V>pime'issä piileskelty.</V>
<V>Nyt on meillä mielessämme</V>
<V>mennä tulta tietämähän,</V>
<V>jok' on tullut taivahasta,</V>
<V>päältä pilvien pu'onnut."</V>
<V>Vaimo tuon sanoiksi virkki,</V>
<V>itse lausui, noin nimesi:</V>
<V>"Tuli on tuima tie'ettävä,</V>
<V>valkeainen vaaittava.</V>
<V>Jo teki tuli tekoset,</V>
<V>valkea vahingot laati!</V>
<V>Tuikahti tulikipuna,</V>
<V>putosi punakeränen</V>
<V>Luojan luomilta tiloilta,</V>
<V>Ukon ilman iskemiltä</V>
<V>läpi taivahan tasaisen,</V>
<V>halki tuon ihalan ilman,</V>
<V>puhki reppänän retuisen,</V>
<V>kautta kuivan kurkihirren</V>
<V>Tuurin uutehen tupahan,</V>
<V>Palvoisen laettomahan.</V>
<V>"Sitte sinne tultuansa</V>
<V>Tuurin uutehen tupahan</V>
<V>panihe pahoille töille,</V>
<V>löihe töille törke'ille:</V>
<V>rikkoi rinnat tyttäriltä,</V>
<V>neitosilta nännit näppi,</V>
<V>turmeli pojalta polvet,</V>
<V>isännältä parran poltti.</V>
<V>"Äiti lastansa imetti</V>
<V>kätkyessä vaivaisessa.</V>
<V>Tuohon tultua tulonen</V>
<V>jo teki pahinta työtä:</V>
<V>poltti lapsen kätkyestä,</V>
<V>poltti paarmahat emolta.</V>
<V>Se lapsi meni Manalle,</V>
<V>toki poika Tuonelahan,</V>
<V>ku oli luotu kuolemahan,</V>
<V>katsottu katoamahan</V>
<V>tuskissa tulen punaisen,</V>
<V>vaike'issa valkeaisen.</V>
<V>"Niin emo enemmän tiesi,</V>
<V>ei emo Manalle mennyt;</V>
<V>se tunsi tulen manata,</V>
<V>valkeaisen vaivutella</V>
<V>läpi pienen neulansilmän,</V>
<V>halki kirvehen hamaran,</V>
<V>puhki kuuman tuuran putken,</V>
<V>pitkin pellon pientaretta."</V>
<V>Vaka vanha Väinämöinen</V>
<V>itse ennätti kysyä:</V>
<V>"Kunne tulet tuosta läksi,</V>
<V>kunne kiiähti kipunat</V>
<V>Tuurin pellon pientarelta?</V>
<V>Metsällenkö vai merelle?"</V>
<V>Vaimo vastaten sanovi,</V>
<V>itse virkki, noin nimesi:</V>
<V>"Tuli tuosta mennessänsä,</V>
<V>valkeainen vierressänsä</V>
<V>ensin poltti paljo maita,</V>
<V>paljo maita, paljo soita;</V>
<V>viimein vierähti vetehen,</V>
<V>aaltoihin Aluen järven:</V>
<V>se oli syttyä tulehen,</V>
<V>säkehinä säihkyellä.</V>
<V>"Kolmasti kesäisnä yönä,</V>
<V>yheksästi syksy-yönä,</V>
<V>kuohui kuusien tasalle,</V>
<V>ärjyi päälle äyrähien</V>
<V>tuon tuiman tulen käsissä,</V>
<V>varin valkean väessä.</V>
<V>"Kuohui kuiville kalansa,</V>
<V>arinoille ahvenensa.</V>
<V>Kalat tuossa katselevat,</V>
<V>ahvenet ajattelevat,</V>
<V>miten olla, kuin eleä:</V>
<V>ahven itki aittojansa,</V>
<V>kalat kartanoisiansa,</V>
<V>kiiski linnoa kivistä.</V>
<V>"Läksi ahven kyrmyniska,</V>
<V>tavoitti tulisoroista:</V>
<V>eipä ahven saanutkana.</V>
<V>Niin meni sinervä siika:</V>
<V>se nieli tulisorosen,</V>
<V>vajotteli valkeaisen.</V>
<V>"Jo vettyi Aluen järvi,</V>
<V>pääsi päältä äyrästensä</V>
<V>sijallensa entiselle</V>
<V>yhtenä kesäisnä yönä.</V>
<V>"Oli aikoa vähäisen:</V>
<V>tuli tuska nielijälle,</V>
<V>vaikea vajottajalle,</V>
<V>pakko paljo syönehelle.</V>
<V>"Uiskenteli, kuiskenteli.</V>
<V>Uipi päivän, uipi toisen</V>
<V>siikasaarien sivuja,</V>
<V>lohiluotojen lomia,</V>
<V>tuhannen nenätse niemen,</V>
<V>sa'an saaren kainalotse.</V>
<V>Joka niemi neuvon pisti,</V>
<V>joka saari sai sanoman:</V>
<V>'Ei ole vienossa ve'essä,</V>
<V>Aluessa ankehessa</V>
<V>kalan kurjan nielijätä,</V>
<V>katalan kaottajata</V>
<V>näissä tuskissa tulosen,</V>
<V>vaivannoissa valkeaisen.'</V>
<V>"Niin kuuli kulea kuuja,</V>
<V>nieli tuon sinervän siian.</V>
<V>Oli aikoa vähäisen:</V>
<V>tuli tuska nielijälle,</V>
<V>vaikea vajottajalle,</V>
<V>pakko paljo syönehelle.</V>
<V>"Uiskenteli, kuiskenteli.</V>
<V>Uipi päivän, uipi toisen</V>
<V>lohiluotojen lomia,</V>
<V>kalahauin kartanoita,</V>
<V>tuhannen nenitse niemen,</V>
<V>sa'an saaren kainaloitse.</V>
<V>Joka niemi neuvon pisti,</V>
<V>joka saari sai sanoman:</V>
<V>'Ei ole vienossa ve'essä,</V>
<V>Aluessa ankehessa</V>
<V>kalan kurjan appajata,</V>
<V>katalan kaottajata</V>
<V>tuskissa tulen palavan,</V>
<V>vaivannoissa valkeaisen.'</V>
<V>"Niin tuli halea hauki,</V>
<V>nieli tuon kulean kuujan.</V>
<V>Oli aikoa vähäisen:</V>
<V>tuli tuska nielijälle,</V>
<V>vaikea vajottajalle,</V>
<V>pakko paljo syönehelle.</V>
<V>"Uiskenteli, kuiskenteli.</V>
<V>Uipi päivän, uipi toisen</V>
<V>lokkiluotojen lomitse,</V>
<V>kajavan kivikaritse,</V>
<V>tuhannen nenätse niemen,</V>
<V>sa'an saaren kainalotse.</V>
<V>Joka niemi neuvon pisti,</V>
<V>joka saari sai sanoman:</V>
<V>'Ei ole vienossa ve'essä,</V>
<V>Aluessa ankehessa</V>
<V>kalan kurjan nielijätä,</V>
<V>katalan kaottajata</V>
<V>tuskissa tulen palavan,</V>
<V>vaivannoissa valkeaisen.'"</V>
<V>Vaka vanha Väinämöinen,</V>
<V>toinen seppo Ilmarinen</V>
<V>nuotan niinisen kutovi,</V>
<V>katajaisen kaikuttavi;</V>
<V>sen painoi pajuvesillä,</V>
<V>raian kuorilla rakenti.</V>
<V>Vaka vanha Väinämöinen</V>
<V>työnti naiset nuottaselle.</V>
<V>Läksi naiset nuottaselle,</V>
<V>sisarekset silpomahan.</V>
<V>Soutelevat, luitelevat</V>
<V>niemi nientä, saari saarta,</V>
<V>lohiluotojen lomatse,</V>
<V>siikasaarien sivutse</V>
<V>ruskeahan ruoikkohon,</V>
<V>kaunihisen kaislikkohon.</V>
<V>Pyritähän, pyyetähän,</V>
<V>ve'etähän, vellotahan</V>
<V>- nurin nuotta potketahan,</V>
<V>väärin veetähän apaja:</V>
<V>ei saa'a sitä kaloa,</V>
<V>kuta kilvoin pyyetähän.</V>
<V>Veljekset vesille läksi,</V>
<V>miehet nuotalle menevät.</V>
<V>Pohetahan, potketahan,</V>
<V>ve'etähän, vennotahan</V>
<V>lahen suita, luo'on päitä,</V>
<V>Kalevan kivikaria:</V>
<V>ei saa'a kaloa tuota,</V>
<V>mitä tarkoin tarvittihin.</V>
<V>Tullut ei halea hauki</V>
<V>vienoilta lahen vesiltä</V>
<V>eikä suurelta selältä:</V>
<V>kalat pienet, verkot harvat.</V>
<V>Jo tuossa kalat valitti,</V>
<V>hauki hauille sanovi,</V>
<V>kysyi siika säynähältä,</V>
<V>lohi toiselta lohelta:</V>
<V>"Joko kuoli kuulut miehet,</V>
<V>katosi Kalevan poiat,</V>
<V>liinanuotan nuikuttajat,</V>
<V>lankapaulan laaittajat,</V>
<V>suuren tarpoimen talujat,</V>
<V>pitkän varren vaikuttajat?"</V>
<V>Kuuli vanha Väinämöinen.</V>
<V>Itse tuon sanoiksi virkki:</V>
<V>"Ei ole kuollehet urohot,</V>
<V>kaatunut Kalevan kansa.</V>
<V>Yksi kuoli, kaksi syntyi,</V>
<V>joill' on tarpoimet paremmat,</V>
<V>varret vaaksoa pitemmät,</V>
<V>nuotat kahta kauheammat."</V>
</TEXT>
</ITEM>
<ITEM nro="kalevala48" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>48</ID>
<TMP>1849</TMP>
</META>
<TEXT>
<CPT>Kahdeksasviidettä runo</CPT>
<V>Vaka vanha Väinämöinen,</V>
<V>tietäjä iän-ikuinen,</V>
<V>tuosta tuumille tulevi,</V>
<V>ajeleiksen arveloille</V>
<V>nuotan liinaisen kutoa,</V>
<V>satahisen saautella.</V>
<V>Jopa tuon sanoiksi virkki,</V>
<V>itse lausui, noin nimesi:</V>
<V>"Onko liinan kylväjätä,</V>
<V>kylväjätä, kyntäjätä,</V>
<V>verkko valmistellakseni,</V>
<V>satasilmä saa'akseni</V>
<V>kalan kurjan tappajaksi,</V>
<V>katalan kaottajaksi?"</V>
<V>Löytähän vähäisen maata,</V>
<V>paikkoa palamatointa</V>
<V>suurimmalla suon selällä,</V>
<V>kahen kantosen lomassa.</V>
<V>Kannon juuri kaivetahan:</V>
<V>sieltä löytyi liinan siemen</V>
<V>Tuonen toukan kätköksestä,</V>
<V>maan maon varustamista.</V>
<V>Olipa tuhkia läjänen,</V>
<V>koko kuivia poroja</V>
<V>purren puisen polttamilta,</V>
<V>venehen kyettämiltä.</V>
<V>Siihen liina kylvettihin,</V>
<V>kypenihin kynnettihin,</V>
<V>rannallen Aluen järven,</V>
<V>peltohon saviperähän.</V>
<V>Siitä silloin taimi nousi,</V>
<V>pensi pellavas peritöin,</V>
<V>liina liitotoin yleni</V>
<V>yhtenä kesäisnä yönä.</V>
<V>Yöllä liina kylvettihin,</V>
<V>kuutamella kynnettihin,</V>
<V>perattihin, koirittihin,</V>
<V>nyhettihin, riivittihin,</V>
<V>terävästi temmottihin,</V>
<V>rotevasti rohkittihin.</V>
<V>Vietihin likohon liina;</V>
<V>sai pian lionneheksi.</V>
<V>Nopeasti nostettihin,</V>
<V>kiirehesti kuivattihin.</V>
<V>Kohta tuotihin kotihin,</V>
<V>pian luista luistettihin,</V>
<V>loteasti loukuttihin,</V>
<V>lipeästi lipsuttihin.</V>
<V>Hapeasti harjattihin,</V>
<V>hämysillä häpsittihin,</V>
<V>joutui kohta kuontalolle,</V>
<V>välehemmin värttinälle,</V>
<V>yhtenä kesäisnä yönä,</V>
<V>kahen päivyen kesellä.</V>
<V>Sen sisaret kehreävät,</V>
<V>kälykset kävylle lyövät,</V>
<V>veljet verkoksi kutovat,</V>
<V>apet ainoille panevat.</V>
<V>Siinäkö käpynen kääntyi,</V>
<V>palautui painopalko,</V>
<V>kun sai nuotta valmihiksi,</V>
<V>lankapaula laaituksi</V>
<V>yhtenä kesäisnä yönä,</V>
<V>vielä puolessa sitäki!</V>
<V>Saipa nuotta valmihiksi,</V>
<V>lankapaula laaituksi,</V>
<V>perältä satoa syltä,</V>
<V>siulat seitsentä satoa.</V>
<V>Sen kivestivät somasti,</V>
<V>lau'ustivat laatuisasti.</V>
<V>Nuoret nuotalle menevät,</V>
<V>vanhat koissa arvelevat:</V>
<V>tokko tuota saatanehe,</V>
<V>mitä mielin pyyetähän?</V>
<V>Ve'etähän, vennotahan,</V>
<V>pyyetähän, pynnetähän:</V>
<V>ve'etähän pitkin vettä,</V>
<V>pohetahan poiken vettä.</V>
<V>Saa'ahan vähän kaloja:</V>
<V>kiiskiä kirokaloja,</V>
<V>ahvenia ruotaisia,</V>
<V>särkiä sapikkahia;</V>
<V>ei saatu sitä kaloa,</V>
<V>kuta vasten nuotta tehty.</V>
<V>Sanoi vanha Väinämöinen:</V>
<V>"Oi on seppo Ilmarinen!</V>
<V>Lähtekämme itse tuonne,</V>
<V>kera verkkojen vesille!"</V>
<V>Läksivät urosta kaksi,</V>
<V>veivät verkkonsa vesille.</V>
<V>Yksi siula heitettihin</V>
<V>saarehen selällisehen,</V>
<V>siula toinen heitettihin</V>
<V>niittykannan niemeksehen;</V>
<V>nostin tuonne laaitahan</V>
<V>vanhan Väinön valkamahan.</V>
<V>Pohetahan, potketahan,</V>
<V>ve'etähän, vennätähän.</V>
<V>Saa'ahan kaloja kyllin:</V>
<V>ihveniä, ahvenia,</V>
<V>tuimenia, taimenia,</V>
<V>lahnoja, lohikaloja,</V>
<V>kaikkia ve'en kaloja;</V>
<V>ei saa'a kaloa tuota,</V>
<V>kuta vasten nuotta tehty,</V>
<V>lankapaula laaittuna.</V>
<V>Silloin vanha Väinämöinen</V>
<V>vielä verkkoja lisäsi;</V>
<V>jatkoi siuloja sivulta</V>
<V>viiellä sylisa'alla,</V>
<V>köyttä saalla seitsemällä.</V>
<V>Sanan virkkoi, noin nimesi:</V>
<V>"Viekämme syville verkot,</V>
<V>etemmä ehättäkämme,</V>
<V>vetäkämme vettä vielä</V>
<V>toki toinenkin apajas!"</V>
<V>Verkot vietihin syville,</V>
<V>ennätettihin etemmä;</V>
<V>ve'ettihin vettä vielä</V>
<V>toki toinenkin apajas.</V>
<V>Siinä vanha Väinämöinen</V>
<V>itse tuon sanoiksi virkki:</V>
<V>"Vellamo, ve'en emäntä,</V>
<V>ve'en eukko ruokorinta!</V>
<V>Tules paian muuttelohon,</V>
<V>vaattehen vajehtelohon!</V>
<V>Sinull' on rytinen paita,</V>
<V>merenvaahtivaippa päällä,</V>
<V>tuulen tyttären tekemä,</V>
<V>Aallottaren antelema:</V>
<V>minä annan liinapaian,</V>
<V>panen aivan aivinaisen;</V>
<V>se on Kuuttaren kutoma,</V>
<V>Päivättären kehreämä.</V>
<V>"Ahto, aaltojen isäntä,</V>
<V>satahauan hallitsija!</V>
<V>Ota virpi viittä syltä,</V>
<V>salko seitsentä tapoa,</V>
<V>jolla selät seuruelet,</V>
<V>meren pohjat meuruelet,</V>
<V>nostat ruotaisen romuen,</V>
<V>kaiotat kalaisen karjan</V>
<V>tämän nuotan nostimille,</V>
<V>satalauan laskimille,</V>
<V>kalaisista kaartehista,</V>
<V>lohisista loukeroista,</V>
<V>suurilta selän navoilta,</V>
<V>synkiltä syväntehiltä,</V>
<V>päivän paistamattomilta,</V>
<V>hiekan hieromattomilta!"</V>
<V>Pikku mies merestä nousi,</V>
<V>uros aalloista yleni;</V>
<V>seisovi meren selällä.</V>
<V>Siitä tuon sanoiksi virkki:</V>
<V>"Onko tarve tarpojata,</V>
<V>puun pitkän pitelijätä?"</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Onpa tarve tarpojata,</V>
<V>puun pitkän pitelijätä."</V>
<V>Mies pieni, uros vähäinen,</V>
<V>hongan rannalta hotaisi,</V>
<V>puun pitkän petäjiköstä,</V>
<V>paaen painoi tarpoimeksi.</V>
<V>Kyselevi, lauselevi:</V>
<V>"Tarvonko väen mukahan,</V>
<V>oike'in olan takoa,</V>
<V>vai tarvon asun mukahan?"</V>
<V>Vanha viisas Väinämöinen</V>
<V>sanan virkkoi, noin nimesi:</V>
<V>"Jos tarvot asun mukahan,</V>
<V>äijä on siinä tarpomista."</V>
<V>Mies pieni, uros vähäinen,</V>
<V>jo nyt tuossa tarpaisevi,</V>
<V>tarpovi asun mukahan;</V>
<V>kaiotti kaloja paljon</V>
<V>tuon on nuotan nostimille,</V>
<V>satalauan laskimille.</V>
<V>Seppo airoilla asuvi;</V>
<V>vaka vanha Väinämöinen</V>
<V>itse on nuotan nostajana,</V>
<V>lankapaulan lappajana.</V>
<V>Sanoi vanha Väinämöinen:</V>
<V>"Jo nyt on kalainen karja</V>
<V>tämän nuotan nostimilla,</V>
<V>satalauan laskimilla."</V>
<V>Siitä nuotta nostetahan,</V>
<V>puretahan, puistetahan</V>
<V>venehesen Väinämöisen:</V>
<V>saa'ahan kalainen karhi,</V>
<V>kut' oli vasten nuotta tehty,</V>
<V>lankapaula laaittuna.</V>
<V>Vaka vanha Väinämöinen</V>
<V>viiletti venehen maalle</V>
<V>sivuhun sinisen sillan,</V>
<V>päähän portahan punaisen.</V>
<V>Siivosi kalaisen karhin,</V>
<V>purki ruotaisen romuen:</V>
<V>sai sieltä halean hauin,</V>
<V>kut' oli viikon pyyettynä.</V>
<V>Silloin vanha Väinämöinen</V>
<V>itse tuossa arvelevi:</V>
<V>"Ruohinko käsin ruveta</V>
<V>ilman rautarukkasitta,</V>
<V>kivisittä kintahitta,</V>
<V>vaskisitta vanttuhitta?"</V>
<V>Senpä kuuli Päivän poika.</V>
<V>Sanan virkkoi, noin nimesi:</V>
<V>"Minä hauin halkoaisin,</V>
<V>tohtisin käsiksi käyä,</V>
<V>kun oisi isoni puukko,</V>
<V>veitsi valtavanhempani."</V>
<V>Vieri veitsi taivosesta,</V>
<V>puukko pilvistä putosi,</V>
<V>pää kulta, terä hopea,</V>
<V>vieri vyölle Päivän poian.</V>
<V>Niin pätevä Päivän poika</V>
<V>tuon veitsen käsin tavoitti;</V>
<V>sillä hauin halkaisevi,</V>
<V>suu levän levittelevi.</V>
<V>Vatsassa halean hauin</V>
<V>löytähän kulea kuuja;</V>
<V>vatsassa kulean kuujan,</V>
<V>siell' oli sileä siika.</V>
<V>Halkaisi sileän siian:</V>
<V>sai sieltä sinikeräsen</V>
<V>siian suolen soukerosta,</V>
<V>kolmannesta koukerosta.</V>
<V>Kehitti sinikeräsen:</V>
<V>sisältä sinikeräsen</V>
<V>putosi punakeränen.</V>
<V>Purki tuon punakeräsen:</V>
<V>keskeltä punakeräsen</V>
<V>tapasi tulisorosen,</V>
<V>jok' oli tullut taivosesta,</V>
<V>puhki pilvien pu'onnut,</V>
<V>päältä taivosen kaheksan,</V>
<V>ilmalta yheksänneltä.</V>
<V>Väinämöisen arvellessa,</V>
<V>millä tuota vietänehe</V>
<V>tupihin tulettomihin,</V>
<V>pime'ihin pirttilöihin,</V>
<V>jopa tuikahti tulonen,</V>
<V>pääsi käestä Päivän poian.</V>
<V>Poltti parran Väinämöisen;</V>
<V>sepolta sitäi pahemmin</V>
<V>tuli poltti poskipäitä,</V>
<V>käsiänsä kärventeli.</V>
<V>Meni siinä mennessänsä</V>
<V>aalloitse Aluen järven.</V>
<V>Karkasi katajikolle,</V>
<V>niin paloi katajakangas;</V>
<V>kohautti kuusikkohon:</V>
<V>poltti kuusikon komean.</V>
<V>Vieri vieläkin etemmä,</V>
<V>poltti puolen Pohjan maata,</V>
<V>sakaran Savon rajoa,</V>
<V>kahen puolen Karjalata.</V>
<V>Vaka vanha Väinämöinen</V>
<V>itse läksi astumahan,</V>
<V>ylös korpehen kohosi</V>
<V>tuon tuiman tulen jälille.</V>
<V>Tapasi tulosen tuolta</V>
<V>kahen kannon juuren alta,</V>
<V>leppäpökkelön sisästä,</V>
<V>lahokannon kainalosta.</V>
<V>Siinä vanha Väinämöinen</V>
<V>itse tuon sanoiksi virkki:</V>
<V>"Tulonen, Jumalan luoma,</V>
<V>luoma Luojan, valkeainen!</V>
<V>Syyttäpä menit syville,</V>
<V>asiatta aivan kauas!</V>
<V>Teet paremmin, kun paloat</V>
<V>kivisehen kiukahasen,</V>
<V>kytkeihet kypenihisi,</V>
<V>himmennäihet hiilihisi,</V>
<V>päivällä pi'eltäväksi</V>
<V>kotapuissa koivuisissa,</V>
<V>yöllä piileteltäväksi</V>
<V>kehän kultaisen kuvussa."</V>
<V>Tempasi tulikipunan</V>
<V>palavoihin pakkuloihin,</V>
<V>koivun kääpihin kovihin,</V>
<V>vaskisehen kattilahan.</V>
<V>Kantoi tulta kattilassa,</V>
<V>koivun kuorella kuletti</V>
<V>nenähän utuisen niemen,</V>
<V>päähän saaren terhenisen:</V>
<V>sai tuvat tulelliseksi,</V>
<V>pirtit valkealliseksi.</V>
<V>Itse seppo Ilmarinen</V>
<V>syrjin syöstihe merehen,</V>
<V>veäikse vesikivelle,</V>
<V>rantapaaelle paneikse</V>
<V>tuskissa tulen palavan,</V>
<V>vaike'issa valkeaisen.</V>
<V>Siinä tulta tummenteli,</V>
<V>valkeaista varventeli.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Tulonen, Jumalan luoma,</V>
<V>panu, poika Aurinkoisen!</V>
<V>Mikä sun pani pahaksi,</V>
<V>jotta poltit poskiani,</V>
<V>kuumotit kupehiani,</V>
<V>ääriäni ärjöttelit?</V>
<V>"Millä nyt tulta tummentelen,</V>
<V>valkeaista varventelen,</V>
<V>teen tulen tehottomaksi,</V>
<V>valkean varattomaksi,</V>
<V>ettei viikkoa vihoisi,</V>
<V>kovin kauan karvastaisi?</V>
<V>"Tule, tytti, Turjan maalta,</V>
<V>neiti, laskeite Lapista</V>
<V>hyyssä sukka, jäässä kenkä,</V>
<V>hallassa hamehen helmat,</V>
<V>hyinen kattila käessä,</V>
<V>jäinen kauha kattilassa!</V>
<V>Viskoa vilua vettä,</V>
<V>riittehistä ripsuttele</V>
<V>paikoille palanehille,</V>
<V>tulen tuhmille vihoille!</V>
<V>"Kun ei tuosta kyllin liene,</V>
<V>tule, poika, Pohjolasta,</V>
<V>lapsi, täyestä Lapista,</V>
<V>mies pitkä, Pimentolasta,</V>
<V>korpikuusien kokoinen,</V>
<V>suopetäjän suuruhinen,</V>
<V>hyiset kintahat käessä,</V>
<V>hyiset saappahat jalassa,</V>
<V>hyinen lakki päälaella,</V>
<V>hyinen vyöhyt vyölle vyötty!</V>
<V>"Tuo'os hyytä Pohjolasta,</V>
<V>jäätä kylmästä kylästä!</V>
<V>Paljo on hyytä Pohjolassa,</V>
<V>jäätä kylmässä kylässä:</V>
<V>hyyss' on virrat, jäässä järvet,</V>
<V>ilmat kaikki iljenessä;</V>
<V>hyiset hyppivät jänikset,</V>
<V>jäiset karhut karkelevat</V>
<V>keskellä lumimäkeä,</V>
<V>lumivaaran liepehellä;</V>
<V>hyiset joutsenet joluvat,</V>
<V>jäiset sorsat soutelevat</V>
<V>keskellä lumijokea,</V>
<V>jäisen kosken korvaksella.</V>
<V>"Hyytä kelkalla vetäös,</V>
<V>jäätä reellä reutoellos</V>
<V>tuiman tunturin laelta,</V>
<V>vaaran vankan liepeheltä!</V>
<V>Sillä hyyllä hyy'yttele,</V>
<V>jäävilulla jäähyttele</V>
<V>tulen viemiä vikoja,</V>
<V>panun tuiki paahtamia!</V>
<V>"Kun ei tuosta kyllin liene,</V>
<V>oi Ukko ylijumala,</V>
<V>Ukko, pilvien pitäjä,</V>
<V>hattarojen hallitsija,</V>
<V>iätä iästä pilvi,</V>
<V>jänkä lännestä lähetä,</V>
<V>syrjin yhtehen syseä,</V>
<V>lomatusten loukahuta!</V>
<V>Sa'a hyytä, sa'a jäätä,</V>
<V>sa'a voietta hyveä</V>
<V>paikoille palanehille,</V>
<V>vian tuiki tullehille!"</V>
<V>Sillä seppo Ilmarinen</V>
<V>tuota tulta tummenteli,</V>
<V>valkeata vaimenteli.</V>
<V>Sai seppo paranneheksi,</V>
<V>entisellehen ehoksi</V>
<V>tuimista tulen vioista.</V>
</TEXT>
</ITEM>
<ITEM nro="kalevala49" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>49</ID>
<TMP>1849</TMP>
</META>
<TEXT>
<CPT>Yhdeksäsviidettä runo</CPT>
<V>Ain' on päivä paistamatta,</V>
<V>kuu kulta kumottamatta</V>
<V>noilla Väinölän tuvilla,</V>
<V>Kalevalan kankahilla.</V>
<V>Vilu viljalle tulevi,</V>
<V>karjoille olo kamala,</V>
<V>outo ilman lintusille,</V>
<V>ikävä imehnoisille,</V>
<V>kun ei konsa päivyt paista</V>
<V>eikä kuuhuet kumota.</V>
<V>Hauki tiesi hauan pohjat,</V>
<V>kokko lintujen kulennan,</V>
<V>tuuli haahen päiväyksen;</V>
<V>ei tieä imehnon lapset,</V>
<V>milloin aamu alkanevi,</V>
<V>milloin yö yrittänevi</V>
<V>nenässä utuisen niemen,</V>
<V>päässä saaren terhenisen.</V>
<V>Nuoret neuvoa pitävät,</V>
<V>ikäpuolet arvelevat,</V>
<V>kuinka kuutta lietänehe,</V>
<V>päivättä elettänehe</V>
<V>noilla raukoilla rajoilla,</V>
<V>poloisilla Pohjan mailla.</V>
<V>Neiet neuvoa pitävät,</V>
<V>orpanat osaelevat.</V>
<V>Päätyvät sepon pajahan.</V>
<V>Sanovat sanalla tuolla:</V>
<V>"Nouse, seppo, seinän alta,</V>
<V>takoja, kiven takoa</V>
<V>takomahan uutta kuuta,</V>
<V>uutta auringon keheä!</V>
<V>Pah' on kuun kumottamatta,</V>
<V>outo päivän paistamatta."</V>
<V>Nousi seppo seinän alta,</V>
<V>takoja kiven takoa</V>
<V>takomahan uutta kuuta,</V>
<V>uutta auringon kehäistä.</V>
<V>Kuun on kullasta kuvasi,</V>
<V>hopeasta päivän laati.</V>
<V>Tuli vanha Väinämöinen,</V>
<V>ovelle asetteleikse.</V>
<V>Sanan virkkoi, noin nimesi:</V>
<V>"Oi on seppo veikkoseni!</V>
<V>Mitä paukutat pajassa,</V>
<V>ajan kaiken kalkuttelet?"</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Kuuta kullaista kuvoan,</V>
<V>hope'ista aurinkoa</V>
<V>tuonne taivahan laelle,</V>
<V>päälle kuuen kirjokannen."</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Ohoh seppo Ilmarinen!</V>
<V>Jo nyt laait joutavia!</V>
<V>Ei kumota kulta kuuna,</V>
<V>paista päivänä hopea."</V>
<V>Seppo kuuhuen kuvasi,</V>
<V>takoi päivän valmihiksi.</V>
<V>Noita nosteli halulla,</V>
<V>kaunihisti kannatteli,</V>
<V>kuun on kuusen latvasehen,</V>
<V>päivän pitkän männyn päähän.</V>
<V>Hiki vieri viejän päästä,</V>
<V>kaste kantajan otsasta</V>
<V>työssä tuiki työlähässä,</V>
<V>nostannassa vaikeassa.</V>
<V>Saipa kuun kohotetuksi,</V>
<V>auringon asetetuksi,</V>
<V>kuun on kuusen kukkuralle,</V>
<V>päivyen petäjän päähän:</V>
<V>eipä kuu kumotakana</V>
<V>eikä päivyt paistakana.</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Nyt on aika arvan käyä,</V>
<V>miehen merkkiä kysyä,</V>
<V>minne meiltä päivä päätyi,</V>
<V>kunne meiltä kuu katosi."</V>
<V>Itse vanha Väinämöinen,</V>
<V>tietäjä iän-ikuinen,</V>
<V>leikkasi lepästä lastut,</V>
<V>laittoi lastut laaullensa,</V>
<V>kävi arvat kääntämähän,</V>
<V>sormin arvat suortamahan.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Kysyn Luojalta lupoa,</V>
<V>vaain varsin vastinetta.</V>
<V>Sano totta, Luojan merkki,</V>
<V>juttele, Jumalan arpa:</V>
<V>minne meiltä päivä päätyi,</V>
<V>kunne meiltä kuu katosi,</V>
<V>kun ei ilmoisna ikänä</V>
<V>nähä noita taivahalla?</V>
<V>"Sano, arpa, syytä myöten,</V>
<V>elä miehen mieltä myöten,</V>
<V>tuo tänne toet sanomat,</V>
<V>varmat liitot liikahuta!</V>
<V>Jos arpa valehteleisi,</V>
<V>niin arvo alennetahan:</V>
<V>arpa luoahan tulehen,</V>
<V>merkki miesten poltetahan."</V>
<V>Toi arpa toet sanomat,</V>
<V>merkki miesten vastoavi:</V>
<V>sanoi päivän saaneheksi,</V>
<V>kuun tuonne kaonneheksi</V>
<V>Pohjolan kivimäkehen,</V>
<V>vaaran vaskisen sisähän.</V>
<V>Vaka vanha Väinämöinen</V>
<V>siitä tuon sanoiksi virkki:</V>
<V>"Jos ma nyt lähen Pohjolahan,</V>
<V>Pohjan poikien poluille,</V>
<V>saan ma kuun kumottamahan,</V>
<V>päivä kullan paistamahan."</V>
<V>Jopa läksi jotta joutui</V>
<V>pimeähän Pohjolahan.</V>
<V>Astui päivän, astui toisen:</V>
<V>päivänäpä kolmantena</V>
<V>jo näkyvi Pohjan portti,</V>
<V>kivikummut kuumottavi.</V>
<V>Ensin huuti huikahutti</V>
<V>tuolla Pohjolan joella:</V>
<V>"Tuokatte venettä tänne</V>
<V>joen poikki päästäkseni!"</V>
<V>Kun ei huuto kuulununna</V>
<V>eikä tuotuna venettä,</V>
<V>keräsi kekosen puita,</V>
<V>kuivan kuusen lehväsiä;</V>
<V>teki tulen rantaselle,</V>
<V>saavutti savun sakean.</V>
<V>Tuli nousi taivahalle,</V>
<V>savu ilmahan sakeni.</V>
<V>Louhi, Pohjolan emäntä,</V>
<V>itse päätyi ikkunahan.</V>
<V>Katsoi tuonne salmen suuhun,</V>
<V>sanan virkkoi, noin nimesi:</V>
<V>"Mi tuolla tuli palavi,</V>
<V>tuolla saaren salmen suulla?</V>
<V>Pieni on sotatuliksi,</V>
<V>suuri nuottavalke'iksi."</V>
<V>Itse poika pohjolaisen</V>
<V>pian pistihe pihalle</V>
<V>katsomahan, kuulemahan,</V>
<V>tarkasti tähyämähän:</V>
<V>"On tuolla joen takana</V>
<V>mies kempi kävelemässä."</V>
<V>Siinä vanha Väinämöinen</V>
<V>jo huhusi toisen kerran:</V>
<V>"Tuo venettä, Pohjan poika,</V>
<V>Väinämöiselle venettä!"</V>
<V>Niin sanovi Pohjan poika,</V>
<V>itse lausui, vastaeli:</V>
<V>"Ei täältä venehet joua.</V>
<V>Tule sormin soutimina,</V>
<V>kämmenin käsimeloina</V>
<V>poikki Pohjolan joesta!"</V>
<V>Siinä vanha Väinämöinen</V>
<V>arvelee, ajattelevi:</V>
<V>"Sep' ei miesi lienekänä,</V>
<V>ku on tieltä myösteleikse."</V>
<V>Meni haukina merehen,</V>
<V>siikana silajoelle,</V>
<V>pian uipi salmen poikki,</V>
<V>välehen välin samosi.</V>
<V>Astui jalan, astui toisen,</V>
<V>Pohjan rannalle rapasi.</V>
<V>Niin sanovi Pohjan poiat,</V>
<V>paha parvi pauhoavi:</V>
<V>"Käypä Pohjolan pihalle!"</V>
<V>Meni Pohjolan pihalle.</V>
<V>Pohjan poikaset sanovat,</V>
<V>paha parvi pauhoavi:</V>
<V>"Tules Pohjolan tupahan!"</V>
<V>Meni Pohjolan tupahan;</V>
<V>jalan polki porstuahan,</V>
<V>laski kääkähän kätensä,</V>
<V>siitä tunkihe tupahan,</V>
<V>ajoihe katoksen alle.</V>
<V>Siellä miehet mettä juovat,</V>
<V>simoa sirettelevät,</V>
<V>miehet kaikki miekka vyöllä,</V>
<V>urohot sota-aseissa</V>
<V>pään varalle Väinämöisen,</V>
<V>surmaksi suvantolaisen.</V>
<V>Nuo kysyivät tullehelta,</V>
<V>sanoivat sanalla tuolla:</V>
<V>"Ku sanoma kurjan miehen,</V>
<V>tuuma uinehen urohon?"</V>
<V>Vaka vanha Väinämöinen</V>
<V>sanan virkkoi, noin nimesi:</V>
<V>"Kuusta on sanomat kummat,</V>
<V>päivästä iki-imehet.</V>
<V>Minnes meiltä päivä päätyi,</V>
<V>kunnes meiltä kuu katosi?"</V>
<V>Pohjan poikaset sanovi,</V>
<V>paha parvi lausueli:</V>
<V>"Tuonne teiltä päivä päätyi,</V>
<V>päivä päätyi, kuu katosi</V>
<V>kirjarintahan kivehen,</V>
<V>rautaisehen kalliohon.</V>
<V>Sielt' ei pääse päästämättä,</V>
<V>selviä selittämättä."</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Kun ei kuu kivestä pääsne,</V>
<V>pääsne päivä kalliosta,</V>
<V>käykämme käsirysyhyn,</V>
<V>ruvetkamme miekkasille!"</V>
<V>Veti miekan, riisti rauan,</V>
<V>tempasi tupesta tuiman,</V>
<V>jonka kuu kärestä paistoi,</V>
<V>päivä västistä välähyi,</V>
<V>hepo seisovi selällä,</V>
<V>kasi naukui naulan tiessä.</V>
<V>Mittelivät miekkojansa,</V>
<V>koittelivat korttiansa:</V>
<V>olipa pikkuista pitempi</V>
<V>miekka vanhan Väinämöisen,</V>
<V>yhtä ohrasen jyveä,</V>
<V>olen kortta korkeampi.</V>
<V>Mentihin ulos pihalle,</V>
<V>tasarinnan tanterelle.</V>
<V>Siitä vanha Väinämöinen</V>
<V>löip' on kerran leimahutti,</V>
<V>löipä kerran, löipä toisen:</V>
<V>listi kuin naurihin napoja,</V>
<V>lippasi kuin liinan päitä</V>
<V>päitä Pohjan poikasien.</V>
<V>Siitä vanha Väinämöinen</V>
<V>kävi kuuta katsomahan,</V>
<V>päiveä kerittämähän</V>
<V>kirjarinnasta kivestä,</V>
<V>vuoresta teräksisestä,</V>
<V>rautaisesta kalliosta.</V>
<V>Astui tietä pikkuruisen,</V>
<V>kulki matkoa vähäisen,</V>
<V>niin näki vihannan saaren.</V>
<V>Saarell' on komea koivu,</V>
<V>koivun alla paasi paksu,</V>
<V>alla paaen kallioinen,</V>
<V>yheksin ovia eessä,</V>
<V>saoin salpoja ovilla.</V>
<V>Keksi piirtämän kivessä,</V>
<V>valeviivan kalliossa.</V>
<V>Veti miekkansa tupesta,</V>
<V>kirjoitti kivehen kirjan</V>
<V>miekalla tuliterällä,</V>
<V>säilällä säkenevällä:</V>
<V>katkesi kivi kaheksi,</V>
<V>paasi kolmeksi pakahtui.</V>
<V>Vaka vanha Väinämöinen</V>
<V>katsovi kiven rakohon:</V>
<V>siellä kyyt olutta juovat,</V>
<V>maot vierrettä vetävät</V>
<V>kirjavan kiven sisässä,</V>
<V>maksankarvaisen malossa.</V>
<V>Sanoi vanha Väinämöinen,</V>
<V>itse lausui, noin nimesi:</V>
<V>"Sentähen emäntä raukat</V>
<V>vähemmin olutta saavat,</V>
<V>kunp' on kyyt oluen juovat,</V>
<V>maot viertehen vetävät."</V>
<V>Leikkasip' on pään maolta,</V>
<V>katkoi kaulan käärmeheltä.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Elköhön sinä ikänä,</V>
<V>tämän päivyen perästä</V>
<V>kyyt juoko olosiamme,</V>
<V>maot mallasjuomiamme!"</V>
<V>Siitä vanha Väinämöinen,</V>
<V>tietäjä iän-ikuinen,</V>
<V>kourin koitteli ovia,</V>
<V>salpoja sanan väellä:</V>
<V>ei ovet käsin avau,</V>
<V>salvat ei sanoista huoli.</V>
<V>Silloin vanha Väinämöinen</V>
<V>itse tuon sanoiksi virkki:</V>
<V>"Akka mies asehitoinna,</V>
<V>konna kirves-kuokatoinna."</V>
<V>Kohta lähtevi kotia,</V>
<V>alla päin, pahoilla mielin,</V>
<V>kun ei vielä kuuta saanut</V>
<V>eikä päiveä tavannut.</V>
<V>Sanoi lieto Lemminkäinen:</V>
<V>"Ohoh vanha Väinämöinen!</V>
<V>Miks'et ottanut minua</V>
<V>kanssasi karehtijaksi?</V>
<V>Oisi lukot luikahtanna,</V>
<V>takasalvat taittununna,</V>
<V>pääsnyt kuu kumottamahan,</V>
<V>nousnut päivä paistamahan."</V>
<V>Vaka vanha Väinämöinen</V>
<V>itse tuon sanoiksi virkki:</V>
<V>"Ei salvat sanoilla taitu,</V>
<V>lukot loihulla murene</V>
<V>eikä kourin koskemalla,</V>
<V>käsivarsin vääntämällä."</V>
<V>Meni sepponsa pajahan.</V>
<V>Sanan virkkoi, noin nimesi:</V>
<V>"Ohoh seppo Ilmarinen!</V>
<V>Taos kuokka kolmihaara,</V>
<V>tao tuuria tusina,</V>
<V>avaimia aika kimppu,</V>
<V>jolla kuun kivestä päästän,</V>
<V>päivän päästän kalliosta!"</V>
<V>Se on seppo Ilmarinen,</V>
<V>takoja iän-ikuinen,</V>
<V>takoi miehen tarpehia;</V>
<V>takoi tuuria tusinan,</V>
<V>avaimia aika kimpun,</V>
<V>kelpo kimpun keihä'itä,</V>
<V>eikä suurta eikä pientä,</V>
<V>takoi kerran keskoisia.</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>siitti siivet sulkinensa,</V>
<V>levahutti lentämähän.</V>
<V>Lenteli liki kotia,</V>
<V>tuosta loihe loitommaksi,</V>
<V>poikki Pohjolan merestä</V>
<V>sepon Ilmarin pajalle.</V>
<V>Aukoi seppo ikkunansa,</V>
<V>katsoi, kuin tulisi tuuli:</V>
<V>ei ollut tulento tuulen,</V>
<V>oli harmoa havukka.</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Mit' olet, otus, hakeva,</V>
<V>istut alla ikkunani?"</V>
<V>Lintu kielelle paneikse,</V>
<V>havukkainen haastelevi:</V>
<V>"Ohoh seppo Ilmarinen,</V>
<V>takoja alinomainen,</V>
<V>kuin olet kovin osaava,</V>
<V>varsin taitava takoja!"</V>
<V>Sanoi seppo Ilmarinen,</V>
<V>itse lausui, noin nimesi:</V>
<V>"Ei tuo kumma ollekana,</V>
<V>jos olen takoja tarkka,</V>
<V>kun olen taivoa takonut,</V>
<V>ilman kantta kalkutellut."</V>
<V>Lintu kielelle paneikse,</V>
<V>havukkainen haastelevi:</V>
<V>"Mitä, seppo, siitä laait,</V>
<V>kuta, rautio, rakennat?"</V>
<V>Se on seppo Ilmarinen</V>
<V>sanan vastaten sanovi:</V>
<V>"Taon kaularenkahaista</V>
<V>tuolle Pohjolan akalle,</V>
<V>jolla kiinni kytketähän</V>
<V>vaaran vankan liepehesen."</V>
<V>Louhi, Pohjolan emäntä,</V>
<V>Pohjan akka harvahammas,</V>
<V>jo tunsi tuhon tulevan,</V>
<V>hätäpäivän päälle saavan.</V>
<V>Heti loihe lentämähän,</V>
<V>pääsi poies Pohjolahan.</V>
<V>Laski kuun kivestä irti,</V>
<V>päästi päivän kalliosta.</V>
<V>Itse muuksi muutaltihe,</V>
<V>kyhäisihe kyyhkyseksi;</V>
<V>lenteä lekuttelevi</V>
<V>sepon Ilmarin pajahan.</V>
<V>Lenti lintuna ovelle,</V>
<V>kyyhkysenä kynnykselle.</V>
<V>Se on seppo Ilmarinen</V>
<V>sanan virkkoi, noin nimesi:</V>
<V>"Mitä, lintu, tänne lennit,</V>
<V>tulit, kyyhky, kynnykselle?"</V>
<V>Vastasi otus ovelta,</V>
<V>virkkoi kyyhky kynnykseltä:</V>
<V>"Tuota lienen kynnyksellä</V>
<V>sanomata saattamassa:</V>
<V>jopa kuu kivestä nousi,</V>
<V>päivä pääsi kalliosta."</V>
<V>Se on seppo Ilmarinen</V>
<V>kävi itse katsomahan.</V>
<V>Astuvi pajan ovelle,</V>
<V>katsoi tarkan taivahalle:</V>
<V>katsoi kuun kumottavaksi,</V>
<V>näki päivän paistavaksi.</V>
<V>Meni luoksi Väinämöisen,</V>
<V>sanan virkkoi, noin nimesi:</V>
<V>"Ohoh vanha Väinämöinen,</V>
<V>laulaja iän-ikuinen!</V>
<V>Käypä kuuta katsomahan,</V>
<V>päiveä tähyämähän!</V>
<V>Jo ovat tarkoin taivahalla,</V>
<V>sijoillansa muinaisilla."</V>
<V>Vaka vanha Väinämöinen</V>
<V>itse pistihe pihalle,</V>
<V>varsin päätänsä kohotti,</V>
<V>katsahtavi taivahalle:</V>
<V>kuu oli nousnut, päivä pääsnyt,</V>
<V>taivon aurinko tavannut.</V>
<V>Silloin vanha Väinämöinen</V>
<V>sai itse sanelemahan.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Terve, kuu, kumottamasta,</V>
<V>kaunis, kasvot näyttämästä,</V>
<V>päivä kulta, koittamasta,</V>
<V>aurinko, ylenemästä!</V>
<V>"Kuu kulta, kivestä pääsit,</V>
<V>päivä kaunis, kalliosta,</V>
<V>nousit kullaisna käkenä,</V>
<V>hope'isna kyyhkyläisnä</V>
<V>elollesi entiselle,</V>
<V>matkoillesi muinaisille.</V>
<V>"Nouse aina aamusilla</V>
<V>tämän päivänki perästä!</V>
<V>Teepä meille terveyttä,</V>
<V>siirrä saama saatavihin,</V>
<V>pyytö päähän peukalomme,</V>
<V>onni onkemme nenähän!</V>
<V>"Käy nyt tiesi tervehenä,</V>
<V>matkasi imantehena,</V>
<V>päätä kaari kaunihisti,</V>
<V>pääse illalla ilohon!"</V>
</TEXT>
</ITEM>
<ITEM nro="kalevala50" y="1849" k="skvr_77">
<META>
<COL>Lönnrot</COL>
<TEOS>Kalevala</TEOS>
<ID>50</ID>
<TMP>1849</TMP>
</META>
<TEXT>
<CPT>Viideskymmenes runo</CPT>
<V>Marjatta, korea kuopus,</V>
<V>se kauan kotona kasvoi,</V>
<V>korkean ison kotona,</V>
<V>emon tuttavan tuvilla.</V>
<V>Piti viiet vitjat poikki,</V>
<V>kuuet renkahat kulutti</V>
<V>isonsa ava'imilla,</V>
<V>helmassa helottavilla.</V>
<V>Puolen kynnystä kulutti</V>
<V>helevillä helmoillansa,</V>
<V>puolen hirttä päänsä päältä</V>
<V>sile'illä silkillänsä,</V>
<V>puolet pihtipuolisia</V>
<V>hienoilla hiansa suilla,</V>
<V>siltalaahkon lattiata</V>
<V>kautokengän-kannoillansa.</V>
<V>Marjatta, korea kuopus,</V>
<V>tuo on piika pikkarainen,</V>
<V>piti viikoista pyhyyttä,</V>
<V>ajan kaiken kainoutta.</V>
<V>Syöpi kaunista kaloa,</V>
<V>petäjätä pehmeätä,</V>
<V>ei syönyt kananmunia,</V>
<V>kukerikun riehkatuita,</V>
<V>eikä lampahan lihoa,</V>
<V>ku oli ollut oinahilla.</V>
<V>Emo käski lypsämähän:</V>
<V>eipä mennyt lypsämähän.</V>
<V>Itse tuon sanoiksi virkki:</V>
<V>"Ei neiti minun näköinen</V>
<V>koske sen lehmän nisähän,</V>
<V>jok' on häilynyt härillä,</V>
<V>kun ei hiehoista herune,</V>
<V>vasikkaisista valune."</V>
<V>Iso käski orin rekehen:</V>
<V>ei istu orin rekehen.</V>
<V>Veikko vei emähevosen:</V>
<V>neiti tuon sanoiksi virkki:</V>
<V>"En istu hevon rekehen,</V>
<V>joka lie orilla ollut,</V>
<V>kun ei varsaset vetäne,</V>
<V>kuletelle kuutiaiset."</V>
<V>Marjatta, korea kuopus,</V>
<V>aina piikoina elävä,</V>
<V>neitosena niekottava,</V>
<V>kassapäänä kainustava,</V>
<V>päätyi karjanpaimeneksi,</V>
<V>läksi lammasten keralle.</V>
<V>Lampahat meni mäkeä,</V>
<V>vuonat vuoren kukkulata;</V>
<V>neiti asteli ahoa,</V>
<V>lepikköä leyhytteli</V>
<V>käen kullan kukkuessa,</V>
<V>hope'isen hoilatessa.</V>
<V>Marjatta, korea kuopus,</V>
<V>katselevi, kuuntelevi.</V>
<V>Istui marjamättähälle,</V>
<V>vaipui vaaran rintehelle.</V>
<V>Tuossa tuon sanoiksi virkki,</V>
<V>itse lausui, noin nimesi:</V>
<V>"Kuku, kultainen käkönen,</V>
<V>hope'inen, hoilattele,</V>
<V>tinarinta, riukuttele,</V>
<V>Saksan mansikka, sanele,</V>
<V>käynkö viikon villapäänä,</V>
<V>kauan karjanpaimenena</V>
<V>näillä aavoilla ahoilla,</V>
<V>leve'illä lehtomailla!</V>
<V>Kesosenko, kaksosenko,</V>
<V>viitosenko, kuutosenko,</V>
<V>vainko kymmenen keseä</V>
<V>tahi ei täytehen tätänä?"</V>
<V>Marjatta, korea kuopus,</V>
<V>viikon viipyi paimenessa.</V>
<V>Paha on olla paimenessa,</V>
<V>tyttölapsen liiatenki:</V>
<V>mato heinässä matavi,</V>
<V>sisiliskot siuottavi.</V>
<V>Ei mato maellutkana,</V>
<V>sisilisko siuotellut.</V>
<V>Kirkui marjanen mäeltä,</V>
<V>puolukkainen kankahalta:</V>
<V>"Tule, neiti, noppimahan,</V>
<V>punaposki, poimimahan,</V>
<V>tinarinta, riipimähän,</V>
<V>vyö vaski, valitsemahan,</V>
<V>ennenkuin etana syöpi,</V>
<V>mato musta muikkoavi!</V>
<V>Sata on saanut katsomahan,</V>
<V>tuhat ilman istumahan,</V>
<V>sata neittä, tuhat naista,</V>
<V>lapsia epälukuisin,</V>
<V>ei ken koskisi minuhun,</V>
<V>poimisi minun poloisen."</V>
<V>Marjatta, korea kuopus,</V>
<V>meni matkoa vähäisen,</V>
<V>meni marjan katsantahan,</V>
<V>punapuolan poimintahan</V>
<V>hyppysillähän hyvillä,</V>
<V>kätösillä kaunihilla.</V>
<V>Keksi marjasen mäeltä,</V>
<V>punapuolan kankahalta:</V>
<V>on marja näkemiänsä,</V>
<V>puola ilmoin luomiansa,</V>
<V>ylähähkö maasta syöä,</V>
<V>alahahko puuhun nousta!</V>
<V>Tempoi kartun kankahalta,</V>
<V>jolla marjan maahan sorti.</V>
<V>Niinpä marja maasta nousi</V>
<V>kaunoisille kautoloille,</V>
<V>kaunoisilta kautoloilta</V>
<V>puhtahille polviloille,</V>
<V>puhtahilta polviloilta</V>
<V>heleville helmasille.</V>
<V>Nousi siitä vyörivoille,</V>
<V>vyörivoilta rinnoillensa,</V>
<V>rinnoiltansa leuoillensa,</V>
<V>leuoiltansa huulillensa;</V>
<V>siitä suuhun suikahutti,</V>
<V>keikahutti kielellensä,</V>
<V>kieleltä keruksisihin,</V>
<V>siitä vatsahan valahti.</V>
<V>Marjatta, korea kuopus,</V>
<V>tuosta tyytyi, tuosta täytyi,</V>
<V>tuosta paksuksi panihe,</V>
<V>lihavaksi liittelihe.</V>
<V>Alkoi pauloitta asua,</V>
<V>ilman vyöttä völlehtiä,</V>
<V>käyä saunassa saloa,</V>
<V>pime'issä pistelläitä.</V>
<V>Emo aina arvelevi,</V>
<V>äitinsä ajattelevi:</V>
<V>"Mi on meiän Marjatalla,</V>
<V>ku meiän kotikanalla,</V>
<V>kun se pauloitta asuvi,</V>
<V>aina vyöttä völlehtivi,</V>
<V>käypi saunassa saloa,</V>
<V>pime'issä pisteleikse?"</V>
<V>Lapsi saattavi sanoa,</V>
<V>lapsi pieni lausuella:</V>
<V>"Se on meiän Marjatalla,</V>
<V>sepä Kurjetta rukalla,</V>
<V>kun oli paljon paimenessa,</V>
<V>kauan karjassa käveli."</V>
<V>Kantoi kohtua kovoa,</V>
<V>vatsantäyttä vaikeata</V>
<V>kuuta seitsemän, kaheksan,</V>
<V>ynnähän yheksän kuuta,</V>
<V>vaimon vanha'an lukuhun</V>
<V>kuuta puolen kymmenettä.</V>
<V>Niin kuulla kymmenennellä</V>
<V>impi tuskalle tulevi:</V>
<V>kohtu kääntyvi kovaksi,</V>
<V>painuvi pakolliseksi.</V>
<V>Kysyi kylpyä emolta:</V>
<V>"Oi, emoni, armahani!</V>
<V>Laita suojoa sijoa,</V>
<V>lämpymyttä huonehutta</V>
<V>piian pieniksi pyhiksi,</V>
<V>vaimon vaivahuoneheksi!"</V>
<V>Emo saattavi sanoa,</V>
<V>oma vanhin vastaella:</V>
<V>"Voi sinua, hiien huora!</V>
<V>Kenen oot makaelema?</V>
<V>Ootko miehen naimattoman</V>
<V>eli nainehen urohon?"</V>
<V>Marjatta, korea kuopus,</V>
<V>tuop' on tuohon vastoavi:</V>
<V>"En ole miehen naimattoman</V>
<V>enkä nainehen urohon.</V>
<V>Menin marjahan mäelle,</V>
<V>punapuolan poimentahan,</V>
<V>otin marjan mielelläni,</V>
<V>toisen kerran kielelläni.</V>
<V>Se kävi kerustimille,</V>
<V>siitä vatsahan valahti:</V>
<V>tuosta tyy'yin, tuosta täy'yin,</V>
<V>tuosta sain kohulliseksi."</V>
<V>Kysyi kylpyä isolta:</V>
<V>"Oi isoni, armahani!</V>
<V>Anna suojoa sijoa,</V>
<V>lämpymyttä huonehutta,</V>
<V>jossa huono hoivan saisi,</V>
<V>piika piinansa pitäisi!"</V>
<V>Iso saattavi sanoa,</V>
<V>taatto taisi vastaella:</V>
<V>"Mene, portto, poikemmaksi,</V>
<V>tulen lautta, tuonnemmaksi,</V>
<V>kontion kivikoloihin,</V>
<V>karhun louhikammioihin,</V>
<V>sinne, portto, poikimahan,</V>
<V>tulen lautta, lapsimahan!"</V>
<V>Marjatta, korea kuopus,</V>
<V>tuop' on taiten vastaeli:</V>
<V>"En mä portto ollekana,</V>
<V>tulen lautta lienekänä.</V>
<V>Olen miehen suuren saava,</V>
<V>jalon synnyn synnyttävä,</V>
<V>joll' on valta vallallenki,</V>
<V>väki Väinämöisellenki."</V>
<V>Jo on piika pintehissä,</V>
<V>minne mennä, kunne käyä,</V>
<V>kusta kylpyä kysellä.</V>
<V>Sanan virkkoi, noin nimesi:</V>
<V>"Piltti, pienin piikojani,</V>
<V>paras palkkalaisiani!</V>
<V>Käypä kylpyä kylästä,</V>
<V>saunoa Saraojalta,</V>
<V>jossa huono hoivan saisi,</V>
<V>piika piinansa pitäisi!</V>
<V>Käy pian, välehen jou'u,</V>
<V>välehemmin tarvitahan!"</V>
<V>Piltti, piika pikkarainen,</V>
<V>sanan virkkoi, noin nimesi:</V>
<V>"Keltä mä kysyn kylyä,</V>
<V>keltä aihelen apua?"</V>
<V>Sanoi meiän Marjattainen,</V>
<V>itse virkki, noin nimesi:</V>
<V>"Kysy Ruotuksen kylyä,</V>
<V>saunoa Sarajan-suista!"</V>
<V>Piltti, piika pikkarainen,</V>
<V>tuo oli nöyrä neuvottava,</V>
<V>kärkäs ilman käskemättä,</V>
<V>kehumattaki kepeä,</V>
<V>utuna ulos menevi,</V>
<V>savuna pihalle saapi.</V>
<V>Kourin helmansa kokosi,</V>
<V>käsin kääri vaattehensa,</V>
<V>sekä juoksi jotta joutui</V>
<V>kohin Ruotuksen kotia.</V>
<V>Mäet mätkyi mennessänsä,</V>
<V>vaarat notkui noustessansa,</V>
<V>kävyt hyppi kankahalla,</V>
<V>someret hajosi suolla.</V>
<V>Tuli Ruotuksen tupahan,</V>
<V>sai sisälle salvoksehen.</V>
<V>Ruma Ruotus paitulainen</V>
<V>syöpi, juopi suurten lailla</V>
<V>päässä pöyän paioillansa,</V>
<V>aivan aivinaisillansa.</V>
<V>Lausui Ruotus ruoaltansa,</V>
<V>tiuskui tiskinsä nojalta:</V>
<V>"Mitä sie sanot, katala?</V>
<V>Kuta, kurja, juoksentelet?"</V>
<V>Piltti, piika pikkarainen,</V>
<V>sanan virkkoi, noin nimesi:</V>
<V>"Läksin kylpyä kylästä,</V>
<V>saunoa Saraojalta,</V>
<V>jossa huono hoivan saisi:</V>
<V>avun ange tarvitseisi."</V>
<V>Ruma Ruotuksen emäntä</V>
<V>käet puuskassa käveli,</V>
<V>liehoi sillan liitoksella,</V>
<V>laahoi keskilattialla.</V>
<V>Itse ennätti kysyä,</V>
<V>sanan virkkoi, noin nimesi:</V>
<V>"Kellen kylpyä kyselet,</V>
<V>kellen aihelet apua?"</V>
<V>Sanoi Piltti, pieni piika:</V>
<V>"Kysyn meiän Marjatalle."</V>
<V>Ruma Ruotuksen emäntä</V>
<V>itse tuon sanoiksi virkki:</V>
<V>"Ei kylyt kylähän joua,</V>
<V>ei saunat Sarajan suulta.</V>
<V>On kyly kytömäellä,</V>
<V>hepohuone hongikossa</V>
<V>tuliporton poiat saa'a,</V>
<V>lautan lapsensa latoa:</V>
<V>kun hevonen hengännevi,</V>
<V>niinp' on siinä kylpeötte!"</V>
<V>Piltti, piika pikkarainen,</V>
<V>pian pistihe takaisin,</V>
<V>sekä juoksi jotta joutui.</V>
<V>Sanoi tultua ta'atse:</V>
<V>"Ei ole kylpyä kylässä,</V>
<V>saunoa Saraojalla.</V>
<V>Ruma Ruotuksen emäntä</V>
<V>sanan virkkoi, noin nimesi:</V>
<V>'Ei kylyt kylähän joua,</V>
<V>ei saunat Sarajan suulta.</V>
<V>On kyly kytömäellä,</V>
<V>hepohuone hongikossa</V>
<V>tuliporton poiat saa'a,</V>
<V>lautan lapsensa latoa:</V>
<V>kun hevonen hengännevi,</V>
<V>niin on siinä kylpeköhön!'</V>
<V>Niinp' on, niin sanoi mokomin,</V>
<V>niinpä vainen vastaeli."</V>
<V>Marjatta, matala neiti,</V>
<V>tuosta täytyi itkemähän.</V>
<V>Itse tuon sanoiksi virkki:</V>
<V>"Lähteä minun tulevi</V>
<V>niinkuin muinenki kasakan</V>
<V>eli orjan palkollisen</V>
<V>- lähteä kytömäelle,</V>
<V>käyä hongikkokeolle!"</V>
<V>Käsin kääri vaattehensa,</V>
<V>kourin helmansa kokosi;</V>
<V>otti vastan varjoksensa,</V>
<V>lehen lempi suojaksensa.</V>
<V>Astua taputtelevi</V>
<V>vatsanvaivoissa kovissa</V>
<V>huonehesen hongikkohon,</V>
<V>tallihin Tapiomäelle.</V>
<V>Sanovi sanalla tuolla,</V>
<V>lausui tuolla lausehella:</V>
<V>"Tule, Luoja, turvakseni,</V>
<V>avukseni, armollinen,</V>
<V>näissä töissä työlähissä,</V>
<V>ajoissa ani kovissa!</V>
<V>Päästä piika pintehestä,</V>
<V>vaimo vatsanvääntehestä,</V>
<V>ettei vaivoihin vajoisi,</V>
<V>tuskihinsa tummeneisi!"</V>
<V>Niin perille päästyänsä</V>
<V>itse tuon sanoiksi virkki:</V>
<V>"Henkeäs, hyvä hevonen,</V>
<V>huokoas, vetäjä varsa,</V>
<V>kylylöyly löyhäytä,</V>
<V>sauna lämpöinen lähetä,</V>
<V>jotta, huono, hoivan saisin!</V>
<V>Avun, ange, tarvitseisin."</V>
<V>Henkäsi hyvä hevonen,</V>
<V>huokasi vetäjä varsa</V>
<V>vatsan kautta vaivaloisen:</V>
<V>min hevonen hengähtävi,</V>
<V>on kuin löyly lyötäessä,</V>
<V>viskattaessa vetonen.</V>
<V>Marjatta, matala neiti,</V>
<V>pyhä piika pikkarainen,</V>
<V>kylpi kylyn kyllältänsä,</V>
<V>vatsan löylyn vallaltansa.</V>
<V>Teki tuonne pienen poian,</V>
<V>latoi lapsensa vakaisen</V>
<V>heinille hevosen luoksi,</V>
<V>sorajouhen soimen päähän.</V>
<V>Pesi pienen poikuensa,</V>
<V>kääri kääreliinahansa;</V>
<V>otti pojan polvillensa,</V>
<V>laittoi lapsen helmahansa.</V>
<V>Piiletteli poiuttansa,</V>
<V>kasvatteli kaunoistansa,</V>
<V>kullaista omenuttansa,</V>
<V>hope'ista sauvoansa.</V>
<V>Sylissänsä syöttelevi,</V>
<V>käsissänsä kääntelevi.</V>
<V>Laski pojan polvillensa,</V>
<V>lapsen lantehuisillensa,</V>
<V>alkoi päätänsä sukia,</V>
<V>hapsiansa harjaella.</V>
<V>Katoi poika polviltansa,</V>
<V>lapsi lannepuoliltansa.</V>
<V>Marjatta, matala neiti,</V>
<V>tuosta tuskille tulevi.</V>
<V>Rapasihe etsimähän.</V>
<V>Etsi pientä poiuttansa,</V>
<V>kullaista omenuttansa,</V>
<V>hope'ista sauvoansa</V>
<V>alta jauhavan kivosen,</V>
<V>alta juoksevan jalaksen,</V>
<V>alta seulan seulottavan,</V>
<V>alta korvon kannettavan,</V>
<V>puiten puut, jaellen ruohot,</V>
<V>hajotellen hienot heinät.</V>
<V>Viikon etsi poiuttansa,</V>
<V>poiuttansa, pienuttansa.</V>
<V>Etsi mäiltä, männiköiltä,</V>
<V>kannoilta, kanervikoilta,</V>
<V>katsoen joka kanervan,</V>
<V>joka varvikon vatoen,</V>
<V>kaivellen katajajuuret,</V>
<V>ojennellen puien oksat.</V>
<V>Astua ajattelevi,</V>
<V>käyä kääperöittelevi:</V>
<V>Tähti vastahan tulevi.</V>
<V>Tähelle kumarteleikse:</V>
<V>"Oi Tähti, Jumalan luoma!</V>
<V>Etkö tieä poiuttani,</V>
<V>miss' on pieni poikueni,</V>
<V>kultainen omenueni?"</V>
<V>Tähti taisi vastaella:</V>
<V>"Tietäisinkö, en sanoisi.</V>
<V>Hänpä on minunki luonut</V>
<V>näille päiville pahoille,</V>
<V>kylmillä kimaltamahan,</V>
<V>pime'illä pilkkimähän."</V>
<V>Astua ajattelevi,</V>
<V>käyä kääperöittelevi:</V>
<V>Kuuhut vastahan tulevi.</V>
<V>Niin Kuulle kumarteleikse:</V>
<V>"Oi Kuuhut, Jumalan luoma!</V>
<V>Etkö tieä poiuttani,</V>
<V>miss' on pieni poikueni,</V>
<V>kultainen omenueni?"</V>
<V>Kuuhut taisi vastaella:</V>
<V>"Tietäisinkö, en sanoisi.</V>
<V>Hänpä on minunki luonut</V>
<V>näille päiville pahoille,</V>
<V>yksin öillä valvomahan,</V>
<V>päivällä makoamahan."</V>
<V>Astua ajattelevi,</V>
<V>käyä kääperöittelevi:</V>
<V>päätyi Päivyt vastahansa.</V>
<V>Päivälle kumarteleikse:</V>
<V>"Oi Päivyt, Jumalan luoma!</V>
<V>Etkö tieä poiuttani,</V>
<V>miss' on pieni poikueni,</V>
<V>kultainen omenueni?"</V>
<V>Päivyt taiten vastaeli:</V>
<V>"Kyllä tieän poikuesi!</V>
<V>Hänpä on minunki luonut</V>
<V>näille päiville hyville,</V>
<V>kullassa kulisemahan,</V>
<V>hopeassa helkkimähän.</V>
<V>"Jopa tieän poikuesi!</V>
<V>Voi, poloinen, poiuttasi!</V>
<V>Tuoll' on pieni poikuesi,</V>
<V>kultainen omenuesi,</V>
<V>onp' on suossa suonivyöstä,</V>
<V>kankahassa kainalosta."</V>
<V>Marjatta, matala neiti,</V>
<V>etsi suolta poikoansa.</V>
<V>Poika suolta löyettihin,</V>
<V>tuolta tuotihin kotia.</V>
<V>Siitä meiän Marjatalle</V>
<V>kasvoi poika kaunokainen.</V>
<V>Ei tieä nimeä tuolle,</V>
<V>millä mainita nimellä.</V>
<V>Emo kutsui kukkaseksi,</V>
<V>vieras vennon joutioksi.</V>
<V>Etsittihin ristijätä,</V>
<V>katsottihin kastajata.</V>
<V>Tuli ukko ristimähän,</V>
<V>Virokannas kastamahan.</V>
<V>Ukko tuon sanoiksi virkki,</V>
<V>itse lausui, noin nimesi:</V>
<V>"En mä risti riivattua,</V>
<V>katalata kastakana,</V>
<V>kun ei ensin tutkittane,</V>
<V>tutkittane, tuomittane."</V>
<V>Kenpä tuohon tutkijaksi,</V>
<V>tutkijaksi, tuomariksi?</V>
<V>Vaka vanha Väinämöinen,</V>
<V>tietäjä iän-ikuinen,</V>
<V>sepä tuohon tutkijaksi,</V>
<V>tutkijaksi, tuomariksi!</V>
<V>Vaka vanha Väinämöinen</V>
<V>tuop' on tuossa tuomitsevi:</V>
<V>"Kun lie poika suolta saatu,</V>
<V>maalta marjasta si'ennyt,</V>
<V>poika maahan pantakohon,</V>
<V>marjamättähän sivulle,</V>
<V>tahi suolle vietäköhön,</V>
<V>puulla päähän lyötäköhön!"</V>
<V>Puhui poika puolikuinen,</V>
<V>kaksiviikkoinen kajahui:</V>
<V>"Ohoh sinua, ukko utra,</V>
<V>ukko utra, unteloinen,</V>
<V>kun olet tuhmin tuominnunna,</V>
<V>väärin laskenna lakia!</V>
<V>Eipä syistä suuremmista,</V>
<V>töistä tuhmemmistakana</V>
<V>itseäsi suolle viety</V>
<V>eikä puulla päähän lyöty,</V>
<V>kun sa miesnä nuorempana</V>
<V>lainasit emosi lapsen</V>
<V>oman pääsi päästimeksi,</V>
<V>itsesi lunastimeksi.</V>
<V>"Ei sinua silloinkana,</V>
<V>eip' on vielä suolle viety,</V>
<V>kun sa miesnä nuorempana</V>
<V>menettelit neiet nuoret</V>
<V>alle aaltojen syvien,</V>
<V>päälle mustien mutien."</V>
<V>Ukko risti ripsahutti,</V>
<V>kasti lapsen kapsahutti</V>
<V>Karjalan kuninkahaksi,</V>
<V>kaiken vallan vartijaksi.</V>
<V>Siitä suuttui Väinämöinen,</V>
<V>jopa suuttui ja häpesi.</V>
<V>Itse läksi astumahan</V>
<V>rannalle merelliselle.</V>
<V>Tuossa loihe laulamahan,</V>
<V>lauloi kerran viimeisensä:</V>
<V>lauloi vaskisen venehen,</V>
<V>kuparisen umpipurren.</V>
<V>Itse istuvi perähän,</V>
<V>läksi selvälle selälle.</V>
<V>Virkki vielä mennessänsä,</V>
<V>lausui lähtiellessänsä:</V>
<V>"Annapas ajan kulua,</V>
<V>päivän mennä, toisen tulla,</V>
<V>taas minua tarvitahan,</V>
<V>katsotahan, kaivatahan</V>
<V>uuen sammon saattajaksi,</V>
<V>uuen soiton suorijaksi,</V>
<V>uuen kuun kulettajaksi,</V>
<V>uuen päivän päästäjäksi,</V>
<V>kun ei kuuta, aurinkoa</V>
<V>eikä ilmaista iloa."</V>
<V>Siitä vanha Väinämöinen</V>
<V>laskea karehtelevi</V>
<V>venehellä vaskisella,</V>
<V>kuutilla kuparisella</V>
<V>yläisihin maaemihin,</V>
<V>alaisihin taivosihin.</V>
<V>Sinne puuttui pursinensa,</V>
<V>venehinensä väsähtyi.</V>
<V>Jätti kantelon jälille,</V>
<V>soiton Suomelle sorean,</V>
<V>kansalle ilon ikuisen,</V>
<V>laulut suuret lapsillensa.</V>
<V>* * *</V>
<V>Suuni jo sulkea pitäisi,</V>
<V>kiinni kieleni sitoa,</V>
<V>laata virren laulannasta,</V>
<V>heretä heläjännästä.</V>
<V>Hevonenki hengähtävi</V>
<V>matkan pitkän mentyänsä,</V>
<V>rautanenki raukeavi</V>
<V>kesäheinän lyötyänsä,</V>
<V>vetonenki vierähtävi</V>
<V>joen polvet juostuansa,</V>
<V>tulonenki tuikahtavi</V>
<V>yön pitkän palettuansa;</V>
<V>niin miks' ei runo väsyisi,</V>
<V>virret vienot vierähtäisi</V>
<V>illan pitkiltä iloilta,</V>
<V>päivänlaskun laulannoilta?</V>
<V>Noin kuulin saneltavaksi,</V>
<V>toisin tutkaeltavaksi:</V>
<V>"Eipä koski vuolaskana</V>
<V>laske vettänsä loputen,</V>
<V>eikä laulaja hyväinen</V>
<V>laula tyynni taitoansa.</V>
<V>Mieli on jäämähän parempi</V>
<V>kuin on kesken katkemahan."</V>
<V>Niin luonen, lopettanenki,</V>
<V>herennenki, heittänenki.</V>
<V>Kerin virteni kerälle,</V>
<V>sykkyrälle syylättelen,</V>
<V>panen aitan parven päähän,</V>
<V>luisten lukkojen sisälle,</V>
<V>jost' ei pääse päivinänsä,</V>
<V>selviä sinä ikänä</V>
<V>ilman luien lonsumatta,</V>
<V>leukojen leveämättä,</V>
<V>hammasten hajoamatta,</V>
<V>kielen keikkelehtämättä.</V>
<V>Mitäs tuosta, jos ma laulan,</V>
<V>jos ma paljoki pajahan,</V>
<V>jos laulan jokaisen lakson,</V>
<V>joka kuusikon kujerran!</V>
<V>Ei ole emo elossa,</V>
<V>oma vanhin valvehella</V>
<V>eikä kulta kuulemassa,</V>
<V>oma armas oppimassa:</V>
<V>on mua kuuset kuulemassa,</V>
<V>hongan oksat oppimassa,</V>
<V>koivun lehvät lempimässä,</V>
<V>pihlajat pitelemässä.</V>
<V>Piennä jäin minä emosta,</V>
<V>matalana maammostani.</V>
<V>Jäin kuin kiuruksi kivelle,</V>
<V>rastahaksi rauniolle,</V>
<V>kiuruna kivertämähän,</V>
<V>rastahana raikkumahan,</V>
<V>vaimon vierahan varahan,</V>
<V>ehtohon emintimäisen.</V>
<V>Se mun karkotti, katalan,</V>
<V>ajoi lapsen armottoman</V>
<V>tuulipuolelle tupoa,</V>
<V>pohjaispuolelle kotia,</V>
<V>vieä tuulen turvatointa,</V>
<V>ahavaisen armotointa.</V>
<V>Sainpa, kiuru, kiertämähän,</V>
<V>lintu kurja, kulkemahan,</V>
<V>vieno, maita vieremähän,</V>
<V>vaivainen, vaeltamahan,</V>
<V>joka tuulen tuntemahan,</V>
<V>ärjynnän älyämähän,</V>
<V>vilussa värisemähän,</V>
<V>pakkasessa parkumahan.</V>
<V>Moni nyt minulla onpi,</V>
<V>usea olettelevi</V>
<V>virkkaja vihaisen äänen,</V>
<V>äänen tuiman tuikuttaja.</V>
<V>Ken se kieltäni kirosi,</V>
<V>kenpä ääntä ärjähteli;</V>
<V>soimasi sorisevani,</V>
<V>lausui liioin laulavani,</V>
<V>pahasti pajattavani,</V>
<V>väärin virttä vääntäväni.</V>
<V>Elkätte, hyvät imeiset,</V>
<V>tuota ouoksi otelko,</V>
<V>jos ma, lapsi, liioin lauloin,</V>
<V>pieni, pilpatin pahasti!</V>
<V>En ole opissa ollut,</V>
<V>käynyt mailla mahtimiesten,</V>
<V>saanut ulkoa sanoja,</V>
<V>loitompata lausehia.</V>
<V>Muut kaikki oli opissa,</V>
<V>mie en joutanut kotoa</V>
<V>emon ainoan avusta,</V>
<V>yksinäisen ympäriltä.</V>
<V>Piti oppia kotona,</V>
<V>oman aitan orren alla,</V>
<V>oman äitin värttinöillä,</V>
<V>veikon veistoslastusilla,</V>
<V>senki piennä, pikkaraisna,</V>
<V>paitaressuna pahaisna.</V>
<V>Vaan kuitenki kaikitenki</V>
<V>la'un hiihin laulajoille,</V>
<V>la'un hiihin, latvan taitoin,</V>
<V>oksat karsin, tien osoitin.</V>
<V>Siitäpä nyt tie menevi,</V>
<V>ura uusi urkenevi</V>
<V>laajemmille laulajoille,</V>
<V>runsahammille runoille,</V>
<V>nuorisossa nousevassa,</V>
<V>kansassa kasuavassa.</V>
</TEXT>
</ITEM>
</KOKONAISUUS>
