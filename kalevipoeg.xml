<?xml version="1.0" encoding="UTF-8"?>
<KOKONAISUUS>
<ITEM nro="kalevipoeg0a" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>Soovituseks</ID>
</META>
<TEXT>
<CPT>Soovituseks</CPT>
<V>Laena mulle kannelt, Vanemuine!</V>
<V>Kaunis lugu mõlgub meeles,</V>
<V>Muistse põlve pärandusest</V>
<V>Ihkan laulu ilmutada.</V>
<V>Ärgake, hallid muistsed hääled!</V>
<V>Sõudke salasõnumida,</V>
<V>Parema päevade pajatust</V>
<V>Armsamate aegade ilust!</V>
<V>Tule sa, lauliktarga tütar!</V>
<V>Jõua Endla järve’esta!</V>
<V>Pikalt ju hõbedases peeglis</V>
<V>Siidihiukseid silitasid.</V>
<V>Võtkem tõe voli, vanad varjud!</V>
<V>Näitkem kadunud nägusid,</V>
<V>Vahvate meeste ja nõidade,</V>
<V>Kalevite käikisida!</V>
<V>Lennakem lustil lõuna’asse,</V>
<V>Paari sammu põhja poole,</V>
<V>Kus neid kasve kanarbikus,</V>
<V>Võsu õitseb võõral väljal!</V>
<V>Mis mina kodunurmelt noppind,</V>
<V>Kaugelt võõral väljal künnud,</V>
<V>Mis mulle toonud tuulehoogu,</V>
<V>Lained lustil veeretanud;</V>
<V>Mis mina kaua kaisus kannud,</V>
<V>Põues peidussa pidanud,</V>
<V>Mis mina kaljul kotkapesas</V>
<V>Ammust aega hellalt haudund:</V>
<V>Seda ma lauluna lõksutelen</V>
<V>Võõraste kuulijate kõrva;</V>
<V>Armsamad kevadised kaimud</V>
<V>Varisenud mulla alla,</V>
<V>Kuhu mu lusti lõõritusi,</V>
<V>Kurvastuse kukutusi,</V>
<V>Ihkava meele igatsusi</V>
<V>Koolja kuulmesse ei kosta.</V>
<V>Üksinda, lindu, laulan ma lusti,</V>
<V>Kukun üksi kurba kägu,</V>
<V>Häälitsen üksi igatsusi,</V>
<V>Kuni närtsin nurmedella.</V>
</TEXT>
</ITEM>
<ITEM nro="kalevipoeg0b" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>Sissejuhatuseks</ID>
</META>
<TEXT>
<CPT>Sissejuhatuseks</CPT>
<V>Lehvi muistseid mälestusi,</V>
<V>Kalevite kuulutusi</V>
<V>Kalmukünkast kerkimaie,</V>
<V>Udu-aurust paisumaie,</V>
<V>Hämarikust ärkamaie,</V>
<V>Kanarbikust kasvamaie,</V>
<V>Samblasoosta suitsemaie,</V>
<V>Kus need varjud vaikusella,</V>
<V>Pikad piinad peitusella,</V>
<V>Kurnatused kaane alla</V>
<V>Põrmu põues põõnutavad,</V>
<V>Uku hõlmassa uinuvad,</V>
<V>Maarja rüpessa magavad!</V>
<V>Päike neid ei paistemaie,</V>
<V>Kägu kuldne kukkumaie,</V>
<V>Pesilindu pettemaie</V>
<V>Enam pääse mätta alla.</V>
<V>Kuu aga kumab kõrge’elta,</V>
<V>Tähte silmad taeva servast</V>
<V>Valgust varjuvalvajalle,</V>
<V>Kuma kujukudujalle,</V>
<V>Kes neid rahurüüdidesse,</V>
<V>Varjuvaipaje mähivad –</V>
<V>Kooljate koja katavad,</V>
<V>Magajaida matavad.</V>
<V>Tuleb hoogsalt tuuletuhin,</V>
<V>Kostab kaugelt laintekohin:</V>
<V>Toogu tulles tervisida,</V>
<V>Kuulutagu kallimaida</V>
<V>Unustusse uinund asju,</V>
<V>Mõttest läinud mälestusi,</V>
<V>Mis ehk ehavalgel välgub,</V>
<V>Videviku vilul vilgub,</V>
<V>Keerleb kaste kerkimisel,</V>
<V>Hüpleb udu hõlma alla:</V>
<V>Seal need vaimuäbarikud</V>
<V>Hämarasse ärka’avad,</V>
<V>Sagarasse seltsinevad,</V>
<V>Parves eha palistusel,</V>
<V>Ööde vilul õilmekarva</V>
<V>Mälestusi mängitavad,</V>
<V>Kuldast kuuldu keerutavad.</V>
<V>Vaata mängi, vennikene,</V>
<V>Näe sa keerdu, neitsikene,</V>
<V>Nõua sõudeid, sõbrakene,</V>
<V>Sõnasõudeid laulikulle,</V>
<V>Mis kui koidul kiirustelles,</V>
<V>Päeva piiril pilutatud</V>
<V>Usin unenägu kaob;</V>
<V>Lõokene lõõritelles,</V>
<V>Künnilindu lõksatelles,</V>
<V>Kulla kägu kukutelles</V>
<V>Öö ja õnned metsa viib.</V>
<V>Kiirest kaovad meie päevad,</V>
<V>Tuhatnelja elu tunnid</V>
<V>Ruttes Kalmu küngastelle,</V>
<V>Lendes rahulepikusse,</V>
<V>Kolletava kooljasängi.</V>
<V>Kaduval ei kodupaika,</V>
<V>Rändajal ei rahurüngast</V>
<V>Põrmupõlvesta pärida.</V>
<V>Tuuletuhin tuiskas vile</V>
<V>Laane ladvul laulemaie,</V>
<V>Piki puida puhumaie,</V>
<V>Mööda metsi möirgamaie;</V>
<V>Sundis suvel sõudevaida</V>
<V>Lehekesi lehvimaie,</V>
<V>Käskis kaske kahiseda,</V>
<V>Haava lehti argelikult</V>
<V>Vargaküüsil vabiseda,</V>
<V>Röövli kohkel kabiseda.</V>
<V>Õhu helid, õrnad hääled,</V>
<V>Panid parmu põrisema,</V>
<V>Pihulase pirisema,</V>
<V>Verevenna virisema,</V>
<V>Sitika sirisemaie.</V>
<V>Liblik üksi, lustilindu,</V>
<V>Tallab tuulta salamahti.</V>
<V>Kõiges kuuleb targa kõrva,</V>
<V>Mõisteliku õrna meeli</V>
<V>Lustilugu, leinanuttu,</V>
<V>Kiusatuse kiljatusi,</V>
<V>Kuuleb kõiges muistset kõnet,</V>
<V>Märkab muistseid mõistatusi,</V>
<V>Salasõna sõlmitusi.</V>
<V>Rõõm ja mure kaksikvennad,</V>
<V>Kaksiklapsed looduskojas,</V>
<V>Kõnnivad käsi käessa,</V>
<V>Rändavad sammu sammussa;</V>
<V>Ü k s neid isa sünnitanud,</V>
<V>Ema ü k s neid imetanud,</V>
<V>Ü h e s kätkis kiigutanud.</V>
<V>Ehapuna kena palgeid</V>
<V>Pilverünkad palistavad,</V>
<V>Palistavad kullakarva,</V>
<V>Silitavad siidinarma:</V>
<V>Poeg, kas tunned pilve põues</V>
<V>Sala peitelikku sisu?</V>
<V>Pikse välgud, müristused,</V>
<V>Rabisevad raheterad,</V>
<V>Lume paksud puistatused,</V>
<V>Äikese ähvardused</V>
<V>Magasivad pilve rüpes,</V>
<V>Petteliku põue peidus.</V>
<V>Kas sa tunned kulmukastet,</V>
<V>Langevada laugevetta?</V>
<V>Rõõmu silmapilgu ilu,</V>
<V>Viletsuse õhtuvilu</V>
<V>Silmapisar sigitamas,</V>
<V>Kulmukaste kosutamas.</V>
<V>Kerkib süda kõrgemalle,</V>
<V>Murrab mure meelekesta:</V>
<V>Varmalt veereb silmavesi,</V>
<V>Kiirest kukub kulmukaste</V>
<V>Tõusu, langust tähendama.</V>
<V>Laulik, luues lugusida,</V>
<V>Veerevaida värssisida,</V>
<V>Võtab pihu võltsivallast,</V>
<V>Tüki teise tõsitalust,</V>
<V>Kolmandama kuulukülast,</V>
<V>Laenab lisa meelelaekast,</V>
<V>Mõttemõisa magasista.</V>
<V>Näitab kuju kulla nägu,</V>
<V>Kõne kaunis tõekarva,</V>
<V>Tõekarva, tarka arvu,</V>
<V>Siis on laulik osav looja,</V>
<V>Laitemata sõnaseadja.</V>
<V>Kuulin Mardust kiljatamas,</V>
<V>Laane nurgas nuttemassa,</V>
<V>Metsa kaisus kaebamassa.</V>
<V>Mis ta kisa kihutanud,</V>
<V>Nutuhäälta äratanud,</V>
<V>Kaebamista kasvatanud,</V>
<V>Ohkamista oimutanud?</V>
<V>Mardus leinab langu verda,</V>
<V>Langu verda, häda härda,</V>
<V>Piinatuse pisaraida,</V>
<V>Kurnatuse kustutusi:</V>
<V>Mis on taevas tarretanud,</V>
<V>Pilvi pilul palistanud.</V>
<V>Ohukate katab kaugelt,</V>
<V>Murevaipa matab musta,</V>
<V>Peidab pilve pimedasse</V>
<V>Lauliku päevaterada.</V>
<V>Vaimuvarjud udupilves,</V>
<V>Kaste hõlma kergitusel,</V>
<V>Argsel sammul astudessa</V>
<V>Näitvad verist võitlemist,</V>
<V>Mässamiste mõõgamängi,</V>
<V>Tapja tapperi tantsisid,</V>
<V>Sõjaaegse surma suitsu,</V>
<V>Näljapõlve närtsimisi,</V>
<V>Katku kurnatuse jälgi,</V>
<V>Toovad kurbi teadusida,</V>
<V>Ohupäevist ohkamisi,</V>
<V>Piinatuse pisaraida.</V>
<V>Isamaa ilu hoieldes,</V>
<V>Võõraste vastu võideldes</V>
<V>Varisesid vaprad vallad,</V>
<V>Kolletasid kihelkonnad</V>
<V>Muistse põlve mulla alla.</V>
<V>Nende piina pigistused,</V>
<V>Nende vaeva väsimused,</V>
<V>Muistsed kallid mälestused</V>
<V>Kostku meile kustumata!</V>
<V>Taevas, Vanataadi talus,</V>
<V>Taaralaste targas seltsis</V>
<V>Istusivad kanged mehed,</V>
<V>Võõrsil vahvad võidumehed</V>
<V>Tulepaistel pajatelles</V>
<V>Ennemuistseid ilmumisi.</V>
<V>Kalevipoeg, kangelane,</V>
<V>Kuulus meesi kuninglikku,</V>
<V>Istus nende keske’ella,</V>
<V>Kuulas käsipõsekilla</V>
<V>Laulikute lugusida,</V>
<V>Kandlelööja kiitusida,</V>
<V>Miska tema tegusida,</V>
<V>Jumekaida juhtumisi,</V>
<V>Ilmas ilmund imesida,</V>
<V>Tugevaida toimetusi,</V>
<V>Mis ta elupõlves teinud,</V>
<V>Enne surma sobitanud –</V>
<V>Mahajäänud jälgi mööda,</V>
<V>Järeljäänud riisme rajal</V>
<V>Tulepaistel pajatati,</V>
<V>Kuldakeelil kuulutati.</V>
<V>Küll saan sõnu seadlemaie,</V>
<V>Kuldalõnga ketramaie,</V>
<V>Hõbeheideid korrutama,</V>
<V>Vaskivärtnaid veeretama,</V>
<V>Kui hakkan kuuldusid kuduma,</V>
<V>Nägusida näitamaie,</V>
<V>Tegusida tunnistama,</V>
<V>Lugusida lahutama.</V>
<V>Vaata! laanes puie peidus,</V>
<V>Puie peidus, põõsa varjus,</V>
<V>Lepa leinahõlma alla,</V>
<V>Kurbuskase katte alla</V>
<V>Seisab seitse kalmuküngast,</V>
<V>Seitse sammeldanud sängi –</V>
<V>Seitse küngast, servad lagund –,</V>
<V>Kel ei kasva kohendajat,</V>
<V>Sõbralikku seadijada,</V>
<V>Valvsail silmil vahtisida,</V>
<V>Õrnal armul kaitsejaida.</V>
<V>Üks on sängi hädaohtu,</V>
<V>Teine sängi orjakütkes,</V>
<V>Kolmas sängi sõjakurnas,</V>
<V>Neljas sängi näljapiinas,</V>
<V>Viies sängi viletspõlves,</V>
<V>Kuues sängi katkusurmas,</V>
<V>Seitsmes taudi tappesängi.</V>
<V>See’p see Eesti muistne põli</V>
<V>Enne meie päevasida.</V>
<V>Juhtud õnne juhatusel,</V>
<V>Haldijate häälitsusel,</V>
<V>Mardus’ kutse meelitusel</V>
<V>Sina seitsme künka juurde,</V>
<V>Sammeldanud sängidelle:</V>
<V>Istuta, poeg, isa iluks,</V>
<V>Isa iluks põõsakene,</V>
<V>Ema iluks õnnelille,</V>
<V>Orjavitsa õele iluks,</V>
<V>Visnapuuda venna iluks,</V>
<V>Toomingas tuttava õnneks!</V>
<V>Tipi taimed targal kombel,</V>
<V>Pista juured mulla põue,</V>
<V>Sibli hästi sügavalle,</V>
<V>Et nad kaunist kasvamaie,</V>
<V>Õigel ajal õitsemaie</V>
<V>Läheksid rüngaste rõõmuks,</V>
<V>Uinusängidelle iluks,</V>
<V>Murupinnale toeksi,</V>
<V>Magajate mälestuseks!</V>
<V>Mis seal uinub muru hõlmas,</V>
<V>Vaikses põrmu rüpes puhkab?</V>
<V>Muru hõlma, mulla rüppe,</V>
<V>Põrmu põue peitevasse</V>
<V>Maeti meie mälestused,</V>
<V>Muistse põlve pärandused,</V>
<V>Muistse õnne õilmekesed,</V>
<V>Muistse sõna sünnitused,</V>
<V>Muistse laulu lunastused.</V>
<V>Aja emalikus kaisus</V>
<V>Varjab unustuse vaipa,</V>
<V>Katab kavaluse kuube,</V>
<V>Sõgedate sõnasõba:</V>
<V>Mis seal katkud kooletanud,</V>
<V>Piinapihid pigistanud,</V>
<V>Möllav mõõka magatanud,</V>
<V>Surmasängi suigutanud,</V>
<V>Udu hõlma uinutanud.</V>
<V>Ükskord, kui ma noor veel olin,</V>
<V>Noor veel olin, norgus seisin,</V>
<V>Kergel jalal karjas käisin,</V>
<V>Vainul kurni veeretasin,</V>
<V>Külakiigel õõtsutasin,</V>
<V>Uinusin ma une ikkes,</V>
<V>Õitseliste tule paistel</V>
<V>Põõsa varjul puhkamaie,</V>
<V>Jaanilinna ligidalle.</V>
<V>Vaat! mis imelikud ilud,</V>
<V>Kogemata kuldsed kujud</V>
<V>Ärkasivad unenäoksi</V>
<V>Suikuvalle silma ette,</V>
<V>Vaimu vaateväravaile:</V>
<V>Vaprad mehed, vanad targad,</V>
<V>Lustilised laululoojad,</V>
<V>Kulla kandle kõlksutajad,</V>
<V>Kenad käharpeaga piigad</V>
<V>Kargasivad kesköö pidul</V>
<V>Kalmukünkaist kõpsatelles</V>
<V>Udu varjus hüppamaie;</V>
<V>Astusivad argsel sammul,</V>
<V>Argsel sammul, kergel kannal</V>
<V>Libisedes ligemalle,</V>
<V>Tähendasid salatähil,</V>
<V>Pilgutasid silmapilul:</V>
<V>Uinuta meid magamaie!</V>
<V>Uinuge, unustud loomad,</V>
<V>Puhake, kolletand kujud!</V>
<V>Uinuge kuldasta unda,</V>
<V>Kuni teid paremal päeval</V>
<V>Kenama hommiku koitu</V>
<V>Taara toas äratab uuest!</V>
<V>Noored mehed, meeste pojad,</V>
<V>Viru- ja Järvamaa võsud,</V>
<V>Harju armsamad õed,</V>
<V>Pärnu paremad piigad,</V>
<V>Lääne lähemad langud,</V>
<V>Kuulge, oh kuulge mu kõnet!</V>
<V>Kaugema päevade kujud,</V>
<V>Varema aegade varjud,</V>
<V>Endine õnni ja ilu,</V>
<V>Muistene kurbus ja mure,</V>
<V>Muistene kuldane kõne,</V>
<V>Muistene lauliku lugu</V>
<V>Meelta minul mõlgutamas,</V>
<V>Palgeida paisutamas.</V>
<V>Kuulge juttusid jumekaid,</V>
<V>Kalevite kuulutusi,</V>
<V>Alevite avaldusi,</V>
<V>Olevite ilmutusi,</V>
<V>Sulevite sünnitusi,</V>
<V>Mis mulle puistand pihlakasta,</V>
<V>Tulnud teised toomingasta,</V>
<V>Taara tamme tüvikusta,</V>
<V>Vanasti sõlmitud sõnasta,</V>
<V>Vanasti juurdunud jutusta,</V>
<V>Vanemuinese vöösta,</V>
<V>Juta hiuksesalkudesta!</V>
<V>Mis sealt riismeid riisusin,</V>
<V>Jälilt kokku koristasin –</V>
<V>Laululõngaksi ketrasin,</V>
<V>Lõuendiksi lõksutasin,</V>
<V>Kalevi kangaksi kudusin.</V>
</TEXT>
</ITEM>
<ITEM nro="kalevipoeg01" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>1</ID>
</META>
<TEXT>
<CPT>Esimene lugu</CPT>
<K>Kalevi tulek • Salme ja Linda • Pulmad</K>
<V>Sõua, laulik, lausa suuga,</V>
<V>Sõua laululaevakesta,</V>
<V>Pajataja paadikesta –</V>
<V>Sõua neid sinna kalda’ale,</V>
<V>Kuhu kotkad kuldasõnu,</V>
<V>Kaarnad hõbekuulutusi,</V>
<V>Luiged vaskseid lunastusi</V>
<V>Vanast ajast varistanud,</V>
<V>Muistepäevist pillutanud!</V>
<V>Teatage, linnud targad,</V>
<V>Vilistage, vete lained,</V>
<V>Avaldage, tuuled armsad:</V>
<V>Kus see Kalevite kätki,</V>
<V>Kange meeste kodupaika,</V>
<V>Vikerlaste varjuvalda?</V>
<V>Laula, laulik, miks ei laula,</V>
<V>Miks ei, kulda, kuulutele?</V>
<V>Mis ma kukun, kurba lindu,</V>
<V>Mis ma laulan, närtsind nokka?</V>
<V>Noorus närtsinud nõmmessa,</V>
<V>Kolletanud kanarbikku,</V>
<V>Leinakase lehtedesse.</V>
<V>Enne, kui õnnes hõiskasin,</V>
<V>Päeva paistel a’asin pilli,</V>
<V>Hõbedasi laululõimi</V>
<V>Kuldakangaksi kudusin,</V>
<V>Nägin mõnda naljakada,</V>
<V>Salalikke sündimisi,</V>
<V>Imelikke ilmutusi.</V>
<V>Tuule-ema tõstis tiiba,</V>
<V>Marumemme murdis metsa,</V>
<V>Sundis laineid sõitemaie,</V>
<V>Merel laial mängimaie,</V>
<V>Puistas pilved põgenema,</V>
<V>Põgenema Pikse pakku.</V>
<V>Vaadeldes rõõmurünkalta</V>
<V>Päikese palge peale,</V>
<V>Mõtlin muistseid mälestusi,</V>
<V>Vanal ajal sündind asju.</V>
<V>Jooske, jõed, jõudsamasti,</V>
<V>Tulge, künkad, tunnistama,</V>
<V>Metsad, märku andemaie,</V>
<V>Salud, sala sõnaldama!</V>
<V>Lausa tõuseb laulu ilu</V>
<V>Kui see päike pilve paisust,</V>
<V>Ajab meele ärkamaie,</V>
<V>Mõtted lustil mõlkumaie.</V>
<V>Kaugelt näen koda kasvamas,</V>
<V>Kalevite kaljulinna,</V>
<V>Tammed müüridel toeksi,</V>
<V>Kaljurahnud seina katteks,</V>
<V>Toomingad toa tagana.</V>
<V>Minu kõrva kostab kohin</V>
<V>Langevatest merelaintest,</V>
<V>Kõikumata kaljukünkaist,</V>
<V>Mis jäid marust murdemata,</V>
<V>Tuulehoosta tuiskamata,</V>
<V>Vihmaveesta veeremata.</V>
<V>Sahakeme sõnasida</V>
<V>Vanajutu jälgedelle,</V>
<V>Raudse põlve radadelle!</V>
<V>Muiste leiti Kalevalas</V>
<V>Kange meeste kasusida</V>
<V>Mitmes külas kasvamassa,</V>
<V>Mitmes talus tõusemassa,</V>
<V>Mis kui Taaralaste taimed,</V>
<V>Võidulaste võsukesed</V>
<V>Sureliku eide sülest</V>
<V>Siia ilma siginenud.</V>
<V>Vanaisa kuulsad pojad,</V>
<V>Targa nõude nõtkutajad,</V>
<V>Targa tööde toimetajad,</V>
<V>Pidid sõprust sobitama</V>
<V>Närtsilike neidudega,</V>
<V>Kuni neide nõdrad rüped</V>
<V>Pojakandjaks paisusivad.</V>
<V>Sealtap tõusis kuulus sugu,</V>
<V>Kange Kalevite seltsi,</V>
<V>Mehed kui tammed tugevad.</V>
<V>Põhja piiril seisis pere,</V>
<V>Tugev talu kaljudella</V>
<V>Taara tammemetsa ääres,</V>
<V>Pool veel seisis metsas peidus,</V>
<V>Teine pool lausa lagedal.</V>
<V>Peres kasvas kolme poega,</V>
<V>Taaralaste taimekesi.</V>
<V>Üks neist veeres Venemaale,</V>
<V>Teine tuiskas Turjamaale,</V>
<V>Kolmas istus kotka selga,</V>
<V>Põhjakotka tiiva peale.</V>
<V>See, kes veeres Venemaale,</V>
<V>Kasvas kauniks kaubameheks,</V>
<V>Poepoortide punujaks.</V>
<V>See, kes tuiskas Turjamaale,</V>
<V>Sirgus vapraks sõjameheks,</V>
<V>Tõusis tapri taotajaks.</V>
<V>See, kes sõitis kotka seljas,</V>
<V>Põhjakotka tiiva pealla,</V>
<V>Lendas palju, liugles palju,</V>
<V>Lendas tüki lõuna poole,</V>
<V>Teise tüki tõusu poole,</V>
<V>Sõitis üle Soome mere,</V>
<V>Liugles üle Läänemere,</V>
<V>Veeres üle Viru mere,</V>
<V>Kuni õnne kohendusel,</V>
<V>Jumalikul juhatusel</V>
<V>Kotkas kõrge kalju peale</V>
<V>Viskas mehe Viru randa.</V>
<V>Meie maale tulnud meesi</V>
<V>Riiki kohe rajatanud,</V>
<V>Laia valda asutanud,</V>
<V>Kena koja ehitanud,</V>
<V>Kust ta vägev-volil käsi</V>
<V>Laia valda valitsemas.</V>
<V>Muud ei meie muredelle,</V>
<V>Meie laia luhtadelle</V>
<V>Vanajutu jälgedessa</V>
<V>Kalevi-taadist kuulutatud,</V>
<V>Tulemisest tähte antud.</V>
<V>Kuidas Kalev kosjas käinud</V>
<V>Noorikuda nõudemassa,</V>
<V>Sellest salasõnumida</V>
<V>Pihkva piirilt pärisime,</V>
<V>Nii kuis laulus lõksutame,</V>
<V>Kuldakeelil kuulutame.</V>
<V>Läänes elas noori leski</V>
<V>Naine üksinda talussa,</V>
<V>Oli kui tuba toeta,</V>
<V>Hoone seinad katukseta.</V>
<V>Läks ta karja saatemaie</V>
<V>Pühapäeva hommikulla,</V>
<V>Argipäeva aegadella.</V>
<V>Mis ta leidis karjateelta,</V>
<V>Sõrge jälgelt tallermaalta,</V>
<V>Kiige alta vainulta?</V>
<V>Leidis kana karjateelta,</V>
<V>Tedremuna tallermaalta,</V>
<V>Varesepoja vainulta.</V>
<V>Leski võttis kana kaissu,</V>
<V>Pistis tedremuna põue,</V>
<V>Võttis leina lepituseks,</V>
<V>Kurvastuse kustutuseks</V>
<V>Kodulapsiks kasvamaie;</V>
<V>Viskas siis varesepoja</V>
<V>Ripakille põllerüppe;</V>
<V>Viis neid kolmina koduja,</V>
<V>Kandis salakamberie,</V>
<V>Kivist tehtud kelderie.</V>
<V>Võttis kätte villavaka,</V>
<V>Pani paari haudumaie,</V>
<V>Muna alla, kana peale;</V>
<V>Kaane alla kasvamaie,</V>
<V>Seadis sigimisevaka</V>
<V>Salve servale seisema.</V>
<V>Viskas siis varesepoja</V>
<V>Kassinurka kirstu taha.</V>
<V>Kasvas kana, haudus muna;</V>
<V>Kana kasvas kaane alla,</V>
<V>Tedremuna tiiva alla,</V>
<V>Kasvas kuu, paisus kaksi,</V>
<V>Kasvas kortel kolmat kuuda,</V>
<V>Nädala ehk neljat kuuda,</V>
<V>Peale paari päevakesta.</V>
<V>Lesk läks aita vaatamaie,</V>
<V>Kasulapsi katsumaie.</V>
<V>Mis seal kasvas kaane alta?</V>
<V>Kanast kasvas kena neitsi,</V>
<V>Tedremunast teine tütar;</V>
<V>Kanast sai S a l m e, sula neitsi,</V>
<V>Tedrest L i n d a, libe neitsi.</V>
<V>Mis sai varesepojasta</V>
<V>Kassinurgas kirstu taga?</V>
<V>Varesest sai vaenelapsi,</V>
<V>Ohtupäine orjatüdruk,</V>
<V>Tuletungla torgitava,</V>
<V>Kaelakoogu konksitava.</V>
<V>Salmel käisid kosilased,</V>
<V>Viied, kuued viinakruusid,</V>
<V>Seitse sala kuulajada,</V>
<V>Kaheksa kaugelt vaatajada.</V>
<V>Käisid kõrged kosilased:</V>
<V>Üks oli kuu, teine päeva,</V>
<V>Kolmas tähti-poisikene.</V>
<V>Tuli kuu-poisikene,</V>
<V>Kahvapalgeil peiukene,</V>
<V>Viiekümmenel hobusel,</V>
<V>Kuuekümmenel kutsaril;</V>
<V>Tahtis Salmet kaasaks saada,</V>
<V>Neidu kihlul kinnitada.</V>
<V>Salme mõistis, kostis kohe,</V>
<V>Hüüdis aga aidastana,</V>
<V>Kõneles kivikojasta:</V>
<V>“Ei mina, kulda, lähe kuule,</V>
<V>Hõbe ei ööde valguselle!</V>
<V>Kuul on kolme ametida,</V>
<V>Kuus veel isetoimetusi:</V>
<V>Korra tõuseb koidikulla,</V>
<V>Vahel päeva veerengulla,</V>
<V>Korra päeva tõusengulla;</V>
<V>Vahest ta väsib varagi,</V>
<V>Vahest enne valge’eda,</V>
<V>Vahest peab vahti päevallagi,</V>
<V>Luurib laia lõuna’alla.”</V>
<V>Kuu läks kurvana koduje,</V>
<V>Paistis minnes nukral palgel.</V>
<V>Tuli päike-poisikene,</V>
<V>Põlevsilmil peiukene,</V>
<V>Viiekümmenel hobusel,</V>
<V>Kuuekümmenel kutsaril;</V>
<V>Tahtis Salmet kaasaks saada,</V>
<V>Neidu kihlul kinnitada.</V>
<V>Salme mõistis, hüüdis vastu:</V>
<V>“Ei mina, kulda, läinud kuule,</V>
<V>Hõbepärga põlgab päeva!</V>
<V>Päeval palju viisisida,</V>
<V>Mitmel kombel muutumisi:</V>
<V>Palavasti paistab päeva,</V>
<V>Heledasti heidab ilma.</V>
<V>Kui on hele heinaaega,</V>
<V>Siis ta vihmada vihistab;</V>
<V>Kui on kallis kaerakülvi,</V>
<V>Siis ta põudada põristab,</V>
<V>Kaerakülvida kaotab,</V>
<V>Odrad põllule põletab,</V>
<V>Linad liidab liivikule,</V>
<V>Herned vagude vahele,</V>
<V>Tatterad toa tahaje,</V>
<V>Läätsed käänab känderie;</V>
<V>Kui on ruuge rukki lõikus,</V>
<V>Siis ta kasteta kahistab,</V>
<V>Uduvihmada varistab.”</V>
<V>Päev läks puhkides koduje,</V>
<V>Paistis minnes põuapalgel,</V>
<V>Kõrvetuse kurjusella.</V>
<V>Siis tuli kolmas kosilane,</V>
<V>Tuli tähti-poisikene,</V>
<V>Põhjanaela vanem poega,</V>
<V>Viiekümmenel hobusel,</V>
<V>Kuuekümmenel kutsaril;</V>
<V>Tahtis Salmet kaasaks saada,</V>
<V>Neidu kihlul kinnitada.</V>
<V>Salme hüüdis aidastana,</V>
<V>Pajatas poordikamberista:</V>
<V>“Talli viige tähe hobune,</V>
<V>Tähe lauku latterie,</V>
<V>Tähe ruuna roka juurde,</V>
<V>Ette see ihutud laua,</V>
<V>Taha see tahutud seina!</V>
<V>Heitke ette heinasida,</V>
<V>Kandke ette kaerasida,</V>
<V>Ette sulpi suupärasta,</V>
<V>Ette rokka rohkemada,</V>
<V>Ette vahtu valgemada!</V>
<V>Peitke peenie linuje,</V>
<V>Katke laia kanga alla,</V>
<V>Varjake siidivaiballa,</V>
<V>Silmad sameti magama,</V>
<V>Kabjad kaeraje lebama!</V>
<V>Tähele mina lähengi,</V>
<V>Tähel armsal annan kätta,</V>
<V>Lähen kuldakaasakeseks.</V>
<V>Tähel on siravad silmad,</V>
<V>Meelemõtted mõlkumata;</V>
<V>Täht ei raiska viljategu</V>
<V>Ega riku rukkilõikust.</V>
<V>Tähti-poega istutage,</V>
<V>Ette see ihutud laua,</V>
<V>Taha see tahutud seina,</V>
<V>Alla pinki pihlakane,</V>
<V>Ette laia söömalauda,</V>
<V>Palakad peale kaetud;</V>
<V>Kandke kalad laua peale,</V>
<V>Lihad peiu ligemalle,</V>
<V>Kandke magusamad maugud,</V>
<V>Pulmasepikud peiule,</V>
<V>Meevaagnad mehe ette;</V>
<V>Kandke laual’ õllekannud,</V>
<V>Mõdupeekerid magusad!”</V>
<V>Tähti tuppa kutsutie,</V>
<V>Söömalauda palutie.</V>
<V>Eit aga leski pajateli:</V>
<V>“Sööge, tähti, jooge, tähti,</V>
<V>Elage, tähti, rõõmullana!”</V>
<V>Tähti mõõkada täristas,</V>
<V>Kuldahelkuda helistas,</V>
<V>Kannuskardada käristas,</V>
<V>Raudakanda raksateli:</V>
<V>“Ei taha süüa, eidekene,</V>
<V>Ei taha juua, eidekene,</V>
<V>Ega rõõmullan’ elada;</V>
<V>Tooge mu oma tubaje,</V>
<V>Saatke Salme põrmandalle!”</V>
<V>Salme kuulis peiu kutsu,</V>
<V>Tähti-poisi tahtemista,</V>
<V>Salme hüüdis aidastana,</V>
<V>Üle õue hoone’esta:</V>
<V>“Peiukene, poisikene,</V>
<V>Kaugelt tulnud külaline,</V>
<V>Annid aega kasvadessa,</V>
<V>Salmel aega sirgudessa, –</V>
<V>Anna aega ehtidessa,</V>
<V>Pulmariide pannessagi!”</V>
<V>“Lippa, Linda, lendavjalga,</V>
<V>Lenda, õde, kamberie,</V>
<V>Karga ehete kirstule!</V>
<V>Too mulle kuued kalevised,</V>
<V>Särgid udusiidilised,</V>
<V>Käiksed kullakirjalised,</V>
<V>Vikelised villasukad,</V>
<V>Litterissa linikud,</V>
<V>Ruudulised kaelarätid!”</V>
<V>Eite hüüdis nurgastana,</V>
<V>Kasuema kamberista:</V>
<V>“Sööge, tähti, jooge, tähti,</V>
<V>Elage, tähti, rõõmullana</V>
<V>Pikkade pidude päevil!”</V>
<V>Tähti kuulis, kostis vastu,</V>
<V>Tähti targasti kõneles:</V>
<V>“Ma’p taha süüa, ma’p taha juua,</V>
<V>Taha ei rõõmsasti elada</V>
<V>Pikkade pidude päevil,</V>
<V>Enne kui näha saan omada.”</V>
<V>Leski mõistis, kostis vastu:</V>
<V>“Ehk tahad, marjuke, magada,</V>
<V>Puhu pikemalt puhata?”</V>
<V>Tähti varmalt vastu kostis,</V>
<V>Tähti targasti kõneles:</V>
<V>“Ma’p taha, marjuke, magada</V>
<V>Ega pikemalt puhata:</V>
<V>Tähe silm ei tunne suiku,</V>
<V>Ei ka kulmu kattemista</V>
<V>Ega lau langemista.</V>
<V>Tooge mu oma tubaje,</V>
<V>Saatke Salme põrmandalle,</V>
<V>Kanast-kasvand kaetavalle!”</V>
<V>Siis toodi neiu tubaje,</V>
<V>Saadi Salme põrmandalle.</V>
<V>Leski eit ei tunnud tütart,</V>
<V>Kasumemm ei kasvandikku,</V>
<V>Keda salakamberissa</V>
<V>Murueit oli ehitanud,</V>
<V>Metsapiigad valmistanud.</V>
<V>Leski küsis kahtlevasti:</V>
<V>“Kas see kuu on, ehk kas päeva,</V>
<V>Ehk kas ehatütar noori?”</V>
<V>Saaja kokku kutsutie,</V>
<V>Pulmalised palutie</V>
<V>Lustipidu pidamaie:</V>
<V>Sest et tammi Tartu rajalt,</V>
<V>Leppa linnauulitsalta</V>
<V>Juurtella olid ühte joosnud,</V>
<V>Ladvul kokku lange’enud.</V>
<V>Ristitantsi tantsitie,</V>
<V>Viru tantsi veeretie,</V>
<V>Sõreliiva sõtkutie,</V>
<V>Murupinda piinatie –</V>
<V>Tähti-peig ja Salme-neidu</V>
<V>Pidasivad pulmailu!</V>
<V>Tuli kuu teisel korral</V>
<V>Pulmailu pilli peale</V>
<V>Lääne talusse tagasi,</V>
<V>Viiekümmenel hobusel,</V>
<V>Kuuekümne kutsariga;</V>
<V>Tahtis tedremunast tütre,</V>
<V>Linda endal’ liivitseda.</V>
<V>Vennad tahtsivad kuule,</V>
<V>Õde ööde kuningalle;</V>
<V>Linda ei tahtnud kuule minna,</V>
<V>Linda hüüdis saunastana,</V>
<V>Linda padjusta pajatas,</V>
<V>Ebemeista heitis keelta:</V>
<V>“Ei mina, kulda, lähe kuule,</V>
<V>Hõbe ei ööde kuningalle!</V>
<V>Kuul on kuusi ametida,</V>
<V>Viis veel isevalmistusi,</V>
<V>Tosin teisi talitusi;</V>
<V>Vahest ta varagi tõuseb,</V>
<V>Vahest tõuseb valge’ella,</V>
<V>Vahest uputab uduje,</V>
<V>Katab palge kastenarma,</V>
<V>Vahest peidab pilvedesse,</V>
<V>Korra tõuseb koidikulla,</V>
<V>Korra koidu keske’ella,</V>
<V>Korra kaob ta kogunisti,</V>
<V>Jätab valla vahtimata.”</V>
<V>Kuu läeb koju kurval meelel,</V>
<V>Pahandus paistab palge’elta,</V>
<V>Kurjus silmakulmudelta.</V>
<V>Ristitantsi tantsitie,</V>
<V>Viru tantsi veeretie,</V>
<V>Harju tantsi hakatie,</V>
<V>Sõreliiva sõtkutie,</V>
<V>Murupinda piinatie –</V>
<V>Tähti-peig ja Salme-neidu</V>
<V>Pidasivad pulmailu!</V>
<V>Seal tuli teine kosilane</V>
<V>Pulmailu pilli peale</V>
<V>Teist kord õnne katsumaie:</V>
<V>Tuli päike, pärga peassa,</V>
<V>Viiekümmenel hobusel,</V>
<V>Kuuekümne kutsariga,</V>
<V>Ise tuli täku seljas;</V>
<V>Tahtis Lindat liivitseda,</V>
<V>Tedretütre naiseks võtta.</V>
<V>Vennad tahtsid päikeselle,</V>
<V>Õde päeva pealikulle;</V>
<V>Linda ei tahtnud päeva-peigu,</V>
<V>Linda hüüdis saunastana,</V>
<V>Linda padjusta pajatas,</V>
<V>Ebemeista heitis keelta:</V>
<V>“Ei ma, kuld, läe päikeselle,</V>
<V>Hõbe ei päeva pealikulle!</V>
<V>Päev teeb pahada palju:</V>
<V>Jätab linad liivikusse,</V>
<V>Kaeraseemeta kaotab,</V>
<V>Odrad põllule põletab,</V>
<V>Nisud nurmele närtsitab,</V>
<V>Rukkid vagude vahele;</V>
<V>Paistab suvel pikka aega,</V>
<V>Talvel ei tule tuppagi.”</V>
<V>Päev läheb puhkides lävelta,</V>
<V>Kõrvetab põuapalaval.</V>
<V>Ristitantsi tantsitie,</V>
<V>Viru tantsi veeretie,</V>
<V>Harju tantsi hakatie,</V>
<V>Lääne tantsi lõhutie,</V>
<V>Sõreliiva sõtkutie,</V>
<V>Murupinda piinatie –</V>
<V>Tähti-peig ja Salme-neidu</V>
<V>Pidasivad pulmailu!</V>
<V>Seal tuli kolmas kosilane</V>
<V>Pulmailu pilli peale,</V>
<V>Tuli vesi veeredessa</V>
<V>Viiekümmenel hobusel,</V>
<V>Kuuekümne kutsariga,</V>
<V>Ise vesihalli seljas,</V>
<V>Tahtis Lindat liivitseda,</V>
<V>Tedretütre naiseks võtta.</V>
<V>Vennad tahtsivad vetelegi,</V>
<V>Õde vooge kuningalle;</V>
<V>Linda ei tahtnud vetelegi,</V>
<V>Linda hüüdis saunastana,</V>
<V>Linda padjusta pajatas,</V>
<V>Ebemeista heitis keelta:</V>
<V>“Ei ma, kuld, läe vetelegi,</V>
<V>Hõbe ei vooge kuningalle!</V>
<V>Vood on kurjad veeremaie,</V>
<V>Lained pahad langemaie,</V>
<V>Allikad harunemaie,</V>
<V>Jõed jõledad jooksemaie.”</V>
<V>Vesi veeres pisarpillil,</V>
<V>Laine leinates koduje,</V>
<V>Voolas kurvasti väravast.</V>
<V>Ristitantsi tantsitie,</V>
<V>Viru tantsi veeretie,</V>
<V>Harju tantsi hakatie,</V>
<V>Lääne tantsi lõhutie,</V>
<V>Järva tantsi jännatie,</V>
<V>Sõreliiva sõtkutie,</V>
<V>Murupinda piinatie –</V>
<V>Tähti-peig ja Salme-neidu</V>
<V>Pidasivad pulmailu!</V>
<V>Seal tuli neljas kosilane</V>
<V>Pulmailu pilli peale,</V>
<V>Tuli tuuli tuisatelles</V>
<V>Viiekümmenel hobusel,</V>
<V>Kuuekümne kutsariga,</V>
<V>Ise tuulistäku seljas,</V>
<V>Tahtis Lindat liivitseda,</V>
<V>Tedretütre naiseks võtta.</V>
<V>Vennad tahtsid tuultelegi,</V>
<V>Õde soovis õhkudelle;</V>
<V>Linda ei tahtnud tuultelegi</V>
<V>Ega õhu ülemalle.</V>
<V>Linda hüüdis saunastana,</V>
<V>Linda padjusta pajatas,</V>
<V>Ebemeista heitis keelta:</V>
<V>“Ei ma, kuld, läe tuultelegi,</V>
<V>Hõbe ei õhu ülemalle!</V>
<V>Tuuled kurjad tuiskamaie,</V>
<V>Marud hullud möllamaie,</V>
<V>Õhud liiga õrnad peiud.”</V>
<V>Tuul läheb tuisates koduje,</V>
<V>Ei pea pikka pahandusta</V>
<V>Ega tuska tunnikesta.</V>
<V>Ristitantsi tantsitie,</V>
<V>Viru tantsi veeretie,</V>
<V>Harju tantsi hakatie,</V>
<V>Lääne tantsi lõhutie,</V>
<V>Järva tantsi jännatie,</V>
<V>Tartu tantsi tallatie,</V>
<V>Sõreliiva sõtkutie,</V>
<V>Murupinda piinatie!</V>
<V>Tähti-peig ja Salme-neidu</V>
<V>Pidasivad pulmailu!</V>
<V>Seal tuli viies kosilane</V>
<V>Pulmailu pilli peale,</V>
<V>Lääne talu lävedelle,</V>
<V>Tuli Kungla kuningapoeg</V>
<V>Viiekümmenel hobusel,</V>
<V>Kuuekümne kutsariga,</V>
<V>Ise kuldatäku seljas;</V>
<V>Tahtis Lindat liivitseda,</V>
<V>Tedretütre naiseks võtta.</V>
<V>Vennad tahtsid Kungla peigu,</V>
<V>Õde kuningapojale;</V>
<V>Linda ei tahtnud Kungla peigu,</V>
<V>Linda hüüdis saunastana,</V>
<V>Linda padjusta pajatas,</V>
<V>Ebemeista heitis keelta:</V>
<V>“Ei ma, kuld, läe kuningalle,</V>
<V>Hõbe ei Kungla poisile:</V>
<V>Kuningal on tütred kurjad,</V>
<V>Kes mind, võõrast, vihkaksivad.”</V>
<V>Kungla peig läeb kurjal tujul</V>
<V>Vandudes välja väravast.</V>
<V>Ristitantsi tantsitie,</V>
<V>Viru tantsi veeretie,</V>
<V>Harju tantsi hakatie,</V>
<V>Lääne tantsi lõhutie,</V>
<V>Järva tantsi jännatie,</V>
<V>Tartu tantsi tallatie,</V>
<V>Oma tantsi õpitie,</V>
<V>Sõreliiva sõtkutie,</V>
<V>Murupinda piinatie!</V>
<V>Tähti-peig ja Salme-neidu</V>
<V>Pidasivad pulmailu!</V>
<V>Seal tuli kuues kosilane</V>
<V>Pulmailu pilli peale,</V>
<V>Tuli Kalev, kange meesi,</V>
<V>Viiekümmenel hobusel,</V>
<V>Kuuekümne kutsariga,</V>
<V>Ise uhke täku seljas;</V>
<V>Tahtis Lindat liivitseda,</V>
<V>Tedretütre naiseks võtta.</V>
<V>Vennad ei tahtnud Kaleville,</V>
<V>Leski keelas kanget võtta.</V>
<V>Linda aga tahtis Kaleville,</V>
<V>Linda hüüdis saunastana,</V>
<V>Linda padjusta pajatas,</V>
<V>Ebemeista heitis keelta:</V>
<V>“See mul meesi meele pärast,</V>
<V>Selle kihlad kinnitame.”</V>
<V>Kalev tuppa kutsutie,</V>
<V>Laua taha istutie;</V>
<V>Ette see ihutud lauda,</V>
<V>Taha see tahutud seina,</V>
<V>Kangad seina katte’eksi;</V>
<V>Ette see hõbeda kannu,</V>
<V>Kallis kuldane peeker,</V>
<V>Sisse see mõdu magusa,</V>
<V>All on meski, peal on vahtu,</V>
<V>Keskel on õlut punane.</V>
<V>Leski palus leiba võtta,</V>
<V>Salme palus suuda kasta:</V>
<V>“Sööge, Kalev, jooge, Kalev,</V>
<V>Maitsege meie magusat,</V>
<V>Kastke kurku pulmakannust,</V>
<V>Vikelisest viinakruusist!</V>
<V>Elage, Kalev, rõõmullana</V>
<V>Pikkadel pidude päevil!”</V>
<V>Kalev mõõkada täristas,</V>
<V>Kuldahelkuda helistas,</V>
<V>Kannuskardada käristas,</V>
<V>Rahapunga raksateli,</V>
<V>Targu keelilla kõneles:</V>
<V>“Ei taha süüa, eidekene,</V>
<V>Ei taha juua, noorikukene,</V>
<V>Maitseda teie magusat,</V>
<V>Katsuda teie kibedat,</V>
<V>Ega rõõmsasti elda;</V>
<V>Tooge mu oma tubaje,</V>
<V>Laske Linda põrmandalle,</V>
<V>Tedretütar teiste sekka!”</V>
<V>Linda mõistis, kostis vastu:</V>
<V>“Peiukene, poisikene!</V>
<V>Annid aega kasvadessa,</V>
<V>Piigal pikka paisudessa,</V>
<V>Sõstrasilmal sirgudessa,</V>
<V>Anna aega ehtidessa!</V>
<V>Kaua ehib see isatu,</V>
<V>Kaua ehib see ematu,</V>
<V>Kaua vaene vöötelekse,</V>
<V>Kaua kroogib käikseida;</V>
<V>Ei ole eite ehtimassa,</V>
<V>Vanemat valmistamassa,</V>
<V>Sugulasi soovitamas,</V>
<V>Õdesid õnne andemassa.</V>
<V>Külaeided ehitavad,</V>
<V>Vanad naised valmistavad,</V>
<V>Küla annab külma nõuda,</V>
<V>Rahvas raudase südame.”</V>
<V>Kalev ei võtnud kannust märga</V>
<V>Ega toitu tugevuseks,</V>
<V>Ega maitsend pulmailu.</V>
<V>Linda hüüdis aidastana,</V>
<V>Palvekeelil kivikeldrist:</V>
<V>“Tule, vares, vaenelapsi,</V>
<V>Põlgtud orjapiigakene,</V>
<V>Kassinurgas kasvand tüdruk,</V>
<V>Lenda kui liblikakene</V>
<V>Kiirelt ehtekirstudelle:</V>
<V>Too mulle uusi udusärki</V>
<V>Peale see ihu ilusa,</V>
<V>Too mulle tohine särki</V>
<V>Peale see keha kenama;</V>
<V>Too mulle rukka roomekirja</V>
<V>Peale see uduse särgi;</V>
<V>Too mulle teine tähteline</V>
<V>Üle undruku tohise;</V>
<V>Too vöö vaherpuukirja</V>
<V>Ümber nirgu niuetelle,</V>
<V>Ümber luigena tüheme;</V>
<V>Too mulle kirjavad käiksed</V>
<V>Neiu kõrge rinna katteks;</V>
<V>Too mulle rätik räimekarva</V>
<V>Peale kirjava käikse,</V>
<V>Valge kaelale varjuksi;</V>
<V>Too mulle kuube kuldatoime,</V>
<V>Poordist pärjake päheje!”</V>
<V>Eite hüüdis nurgastana,</V>
<V>Kasuema kamberista:</V>
<V>“Sööge, Kalev, jooge, Kalev,</V>
<V>Elage, Kalev, rõõmullana</V>
<V>Pikkade pidude päevil;</V>
<V>Tähti-peig ja Salme-neidu</V>
<V>Peavad pikka pulmailu!”</V>
<V>Kalev mõistis, kostis vastu,</V>
<V>Kange targasti kõneles:</V>
<V>“Ma’p taha süüa, ma’p taha juua,</V>
<V>Taha ei rõõmsasti elada</V>
<V>Pikkadel pidude päevil.</V>
<V>Tooge tuppa mu omane,</V>
<V>Laske Linda põrmandalle,</V>
<V>Tedretütar teiste sekka!”</V>
<V>Siis toodi neiu tubaje,</V>
<V>Lasti Linda põrmandalle,</V>
<V>Tedretütar teiste hulka.</V>
<V>Leski eit ei tundnud tütart,</V>
<V>Kasumemm ei kasvandikku,</V>
<V>Keda salakamberissa</V>
<V>Murueit oli ehitanud,</V>
<V>Metsapiigad valmistanud.</V>
<V>Leski küsis kahtlevasti:</V>
<V>“Kas see kuu on, ehk kas päeva,</V>
<V>Ehk kas ehatütar noori?”</V>
<V>Linda mõistis, kostis vastu:</V>
<V>“See pole kuu, see pole päeva</V>
<V>Ega ehatütar noori,</V>
<V>See on kodu kasvand lapsi,</V>
<V>Tedremunast tõusnud tütar.”</V>
<V>Kalev kosis kuldaneidu,</V>
<V>Võttis Linda kodukanaks,</V>
<V>Võttis kalliks kaisutavaks,</V>
<V>Ajaviitvaks armukeseks.</V>
<V>Saaja kokku kutsutie,</V>
<V>Pulmalisi palutie</V>
<V>Lustipidu pidamaie;</V>
<V>Sest et tamme Tartu rajalt</V>
<V>Leppa linnauulitsalta</V>
<V>Juurtega ühte jooksenud,</V>
<V>Ladvilla kokku langenud.</V>
<V>Ristitantsi tantsigeme,</V>
<V>Viru tantsi veeregeme,</V>
<V>Harju tantsi astugeme,</V>
<V>Lääne tantsi lennakeme,</V>
<V>Järva tantsi jättageme,</V>
<V>Oma tantsi hoidageme:</V>
<V>Seni kui tõuseb sõrga soosta,</V>
<V>Sõrga soosta, märga maasta,</V>
<V>Veri varvaste vahelta,</V>
<V>Kerikinga keske’elta!</V>
<V>Kalev-peig ja Linda-neidu</V>
<V>Pidasivad pulmailu!</V>
<V>Täht hakkab koju minema,</V>
<V>Kutsub Salme saaja seasta,</V>
<V>Kana lustikamberista.</V>
<V>Kus see tuba toesta tehtud,</V>
<V>Katuksest on kallutatud,</V>
<V>Hernevarsista valatud.</V>
<V>Tähti astub eide ette,</V>
<V>Tänab peosta ja pajatab:</V>
<V>“Jumalaga, eidekene!</V>
<V>Jumalaga, pulmalised!</V>
<V>Jumalaga, kälimees Kalev!</V>
<V>Jumalaga, nadu noori!</V>
<V>Ära viin nüüd Salmekese,</V>
<V>Ära noore nugissilma:</V>
<V>Eite ei saa Salmet nägema,</V>
<V>Õde ei Salme õnne tundma.</V>
<V>Nutke, Salme vennakesed,</V>
<V>Nutke, Lääne neitsikesed:</V>
<V>Ju teilt Salme viidanekse,</V>
<V>Pilve taha peidetakse,</V>
<V>Ehaneiuks heidetakse,</V>
<V>Taeva alla tõstetakse.”</V>
<V>Salme hüüdis pisarsilmil,</V>
<V>Salme saanista pajatas:</V>
<V>“Ema, hella memmekene,</V>
<V>Ära pean mina minema,</V>
<V>Hani, hulgasta ujuma,</V>
<V>Tetre, teista lahkumaie,</V>
<V>Luike, lustilt lendamaie;</V>
<V>Part lähen parve äärta mööda,</V>
<V>Luike kelgul lunda mööda,</V>
<V>Jõhvikas jõgede mööda,</V>
<V>Sinikas sula sooda mööda;</V>
<V>Tuleb tuuli tõstemaie,</V>
<V>Õhku armas aitamaie!”</V>
<V>Õde hüüdis õuestana,</V>
<V>Kasuema kamberista,</V>
<V>Orjatüdruk nurga tagant:</V>
<V>“Kuhu meie Salme viidi,</V>
<V>Kuhu kulli kandis kana?”</V>
<V>Tuulehoog tõi tervisida,</V>
<V>Vihmapisar silmavetta,</V>
<V>Kaste kadund lapse kurbust,</V>
<V>Muud saand Salmelt ei sõnumid.</V>
<V>Kalevite pulmailu</V>
<V>Kestab kenast kaugemalle.</V>
<V>Ristitantsi tantsigeme,</V>
<V>Viru tantsi veeregeme,</V>
<V>Harju tantsi astugeme,</V>
<V>Lääne tantsi lennakeme,</V>
<V>Järva tantsi jättageme,</V>
<V>Oma tantsi hoidageme,</V>
<V>Seni kui tõuseb sõrga soosta,</V>
<V>Sõrga soosta, märga maasta,</V>
<V>Veri varvaste vahelta,</V>
<V>Kerikinga keske’elta!</V>
<V>Kalev-peig ja Linda-neidu</V>
<V>Pidasivad pulmailu!</V>
<V>“Kodus käinud, neitsikene,</V>
<V>Kodus käinud viied viinad,</V>
<V>Viied viinad, kuued kruusid,</V>
<V>Seitse sala kuulajada,</V>
<V>Kaheksa kaugelt vaatajada.”</V>
<V>“Kui on käinud, käigu peale!</V>
<V>Ei väsi väravasammas,</V>
<V>Katke ei venna kaevu kooku</V>
<V>Pidades peiu hobusta,</V>
<V>Kandes veskivaljaida.</V>
<V>Et las käia teised viied,</V>
<V>Teised viied, teised kuued,</V>
<V>Teised seitsmed sala kuuljad,</V>
<V>Kaheksad kaugelt vaatajad.</V>
<V>Parem jään ma peiust ilma,</V>
<V>Enne kui pulm jääb poolikulle!”</V>
<V>Ristitantsi tantsigeme,</V>
<V>Viru tantsi veeregeme,</V>
<V>Harju tantsi astugeme,</V>
<V>Lääne tantsi lennakeme,</V>
<V>Järva tantsi jättageme,</V>
<V>Oma tantsi hoidageme:</V>
<V>Seni kui tõuseb sõrga soosta,</V>
<V>Sõrga soosta, märga maasta,</V>
<V>Veri varvaste vahelta,</V>
<V>Kerikinga keske’elta!</V>
<V>Kalev-peig ja Linda-neidu</V>
<V>Pidasivad pulmailu!</V>
<V>“Tule, vares, vaenelapsi,</V>
<V>Ohtupäine orjapiiga,</V>
<V>Raske raudatöö tegija,</V>
<V>Võta kätte kaelakoogud,</V>
<V>Köida ämbrid kookudesse;</V>
<V>Mine, too meresta vetta,</V>
<V>Jookse, too joajõesta,</V>
<V>Käi, too kärme allikasta!”</V>
<V>Uinusin ma ootamaie,</V>
<V>Viibisin ma vaatamaie,</V>
<V>Kuidas need kalad koevad,</V>
<V>Kuidas lutsu lööneb loovi,</V>
<V>Isahavid heitelevad,</V>
<V>Emasärjed seadelevad.</V>
<V>Viibisin vähe pikale,</V>
<V>Tunnikeseks tukkumaie.</V>
<V>Hakkasin koju minema,</V>
<V>Pulmapilli tõstis jalga.</V>
<V>Tuli vastu pere-eite,</V>
<V>Küsis, kus ma pikka ööda,</V>
<V>Poole päeva aega viitnud.</V>
<V>“Minu hella eidekene,</V>
<V>Eks sa tea noore viitu,</V>
<V>Vaeselapse lustisida?</V>
<V>Noorel viisi viivitusta,</V>
<V>Kuus veel jalakammitsaida,</V>
<V>Seitse sammusidujaida!</V>
<V>Uinusin ootamaie,</V>
<V>Viibisin vaatamaie,</V>
<V>Kuidas need kalad koevad,</V>
<V>Kuidas lutsu lööneb loovi,</V>
<V>Isahavid heitelevad,</V>
<V>Emasärjed seadelevad.</V>
<V>Viibisin vähe pikale,</V>
<V>Tunnikeseks tukkumaie.”</V>
<V>Ristitantsi tantsigeme,</V>
<V>Oma tantsi hoidageme:</V>
<V>Seni kui tõuseb sõrga soosta,</V>
<V>Sõrga soosta, märga maasta,</V>
<V>Veri varvaste vahelta,</V>
<V>Kerikinga keske’elta!</V>
<V>Kalev hakkab koju minema,</V>
<V>Kutsub Linda saaja seasta,</V>
<V>Tedretütre teiste seltsist,</V>
<V>Luige lustipidudelta.</V>
<V>Linda hüüab üle ukse:</V>
<V>“Jookse, poiss, jooda hobune,</V>
<V>Palgapoiss, pane sadula,</V>
<V>Käskujalga, kääna saani,</V>
<V>Saani aisad akkenaie,</V>
<V>Saani küljed künnikselle,</V>
<V>Saani kolju vastu koitu!”</V>
<V>Siis ta läheb lese poole</V>
<V>Jumalaga jättemaie:</V>
<V>“Jumalaga, kasuema!</V>
<V>Ära pean mina minema,</V>
<V>Luike, parvest lendamaie,</V>
<V>Kotkas, külasta lahkuma;</V>
<V>Ära pean hädast minema,</V>
<V>Ära häista rahvaista,</V>
<V>Paremaista paikadesta,</V>
<V>Tuttavaista taludesta!</V>
<V>Pidu peab pärale jääma,</V>
<V>Pulm peab jääma poolikulle,</V>
<V>Õlled otsaje ujuma,</V>
<V>Saiad saama kannikalle.”</V>
<V>Siis ta, armas, astus saani,</V>
<V>Kargas kõpstes peiu kõrva.</V>
<V>Kalev pani pika sääre</V>
<V>Vöö kombel neiu ümber,</V>
<V>Teine jalga saanist väljas.</V>
<V>Kalev kannusta käristas,</V>
<V>Kuldahelkuda helistas:</V>
<V>“Oh Linda, minu omane!</V>
<V>Mis sina koju unustid?</V>
<V>Kolmed sa koju unustid:</V>
<V>Kuu see jäi koja lävele,</V>
<V>See sinu vana emake;</V>
<V>Päev jäi peale aida viilu,</V>
<V>See sinu vana onuke;</V>
<V>Kased kamberi lävele,</V>
<V>Need su virved vennikesed,</V>
<V>Läänes kasvand lellepojad.” –</V>
<V>“Kui on jäänud, jäägu peale,</V>
<V>Uku annab uue õnne;</V>
<V>Kuhu teeda tallatie,</V>
<V>Rada ette rajatie,</V>
<V>Sinna pean mina minema!”</V>
<V>Kuu jäi kurvalt vaatamaie,</V>
<V>Pahal meelel paistis päeva,</V>
<V>Kased nutsid kamberissa,</V>
<V>Linda, lind, ei tunnud leina,</V>
<V>Tunnud teiste kurvastusi,</V>
<V>Linda lendas peiu armul,</V>
<V>Sõitis kaasa sõudemisel</V>
<V>Üle laiu lagedaida,</V>
<V>Läbi pakse metsasida,</V>
<V>Sõitis päeval päikse valgel,</V>
<V>Öösel hõbesõlge valgel</V>
<V>Kalevite kodu poole,</V>
<V>Kaasa siidikamberie,</V>
<V>Kus oli seatud kena sängi,</V>
<V>Padjuline puhkepaika.</V>
</TEXT>
</ITEM>
<ITEM nro="kalevipoeg02" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>2</ID>
</META>
<TEXT>
<CPT>Teine lugu</CPT>
<K>Vana Kalevi haigus ja surm • Kalevipoja lapsepõlv</K>
<V>Kui mina hakkan kuulutama,</V>
<V>Laulujuga laskemaie,</V>
<V>Vana lugu veeretama:</V>
<V>Ei mind jõua ohjad hoida,</V>
<V>Ohjad hoida, köied köita,</V>
<V>Pilved pikad ei pidada,</V>
<V>Taevas laia talitseda.</V>
<V>Külad jäävad kuulamaie,</V>
<V>Mõisad mõtteid märkamaie,</V>
<V>Saksad parves seisemaie,</V>
<V>Linnad eemal luurimaie.</V>
<V>Elu oli noorel lõunal,</V>
<V>Keskipäeva keeritusel</V>
<V>Kalevite kaasakesta</V>
<V>Sugul rohkest sigitanud.</V>
<V>Linda oli laulusuuga</V>
<V>Viburitva vibutelles</V>
<V>Kangeid poegi kasvatanud</V>
<V>Isa kuju kandijaksi,</V>
<V>Oli anderohkel rinnal,</V>
<V>Eide armu allikalla</V>
<V>Kaelakandjaks kosutanud,</V>
<V>Inimeseks imetanud,</V>
<V>Kuude valgel taadi kõrval</V>
<V>Kangelaseks karastanud,</V>
<V>Mõistelikuks muisutanud:</V>
<V>Kuni asja-a’ajaks kasvid,</V>
<V>Sammu lühendajaks saivad.</V>
<V>Poegist taadi eluõhtul</V>
<V>Kaksi alles kodus kasvid,</V>
<V>Kaks kui hernekaunakesta.</V>
<V>Teised olid tuule juhil,</V>
<V>Linnuteede tähendusel</V>
<V>Võõramaale rada võtnud,</V>
<V>Käiki pikka kauge’elle;</V>
<V>Läinud õnne otsimaie,</V>
<V>Pesa-aset püüdemaie.</V>
<V>Ega meie kitsik kohta,</V>
<V>Ahtral lüpsil põllumaake</V>
<V>Võind ei kõiki kasvatada,</V>
<V>Toitu neile toimetada,</V>
<V>Peavarju valmistada,</V>
<V>Kehakatet soetada.</V>
<V>Kalev-taati oli käskind,</V>
<V>Kindlal sõnal kinnitanud:</V>
<V>Meie maada markamata</V>
<V>Ühe poja päranduseks,</V>
<V>Valitsuse-vallaks jätta.</V>
<V>Ehk küll pojad perekaupa</V>
<V>Isa suuruseks sirgusid,</V>
<V>Tükati ka tugevusel</V>
<V>Võtnud osa taadi võimust,</V>
<V>Siiski silmanähtavasti</V>
<V>Õitses isa olemine,</V>
<V>Meelemõistus, märkamine</V>
<V>Rohkemalt kui teiste küljes</V>
<V>Viimselt-sündind võsukesel,</V>
<V>Kes kui kallim pesamuna,</V>
<V>Abielu äbarikku,</V>
<V>Hilja pärast isa surma</V>
<V>Veeres päevavalguselle.</V>
<V>Praegu jälgi viimsest pojast,</V>
<V>Mälestuse märkisida</V>
<V>Laialt mitmes kohas leida.</V>
<V>Paiguti ka pajatakse</V>
<V>S o h n i  nime rahvasuussa</V>
<V>Viimse võsukese kohta;</V>
<V>Ehk küll suurem Eesti sugu</V>
<V>Tänapäeval tema kohta</V>
<V>Muud ei oska nimeks mõista,</V>
<V>Isenimeks ilmutada,</V>
<V>Kui et igal kuulutusel</V>
<V>K a l e v i p o e g a  nimetab.</V>
<V>Selle poja jälgedella</V>
<V>Saavad jõed jooksemaie,</V>
<V>Lained merel läikimaie,</V>
<V>Tuulil pilved tuiskamaie,</V>
<V>Õied tupesta tungima,</V>
<V>Linnud ladvussa laulema,</V>
<V>Käod kulda kukkumaie.</V>
<V>Seda nooremada poega,</V>
<V>Eesti endist valitsejat,</V>
<V>Kiidab laulikute lugu,</V>
<V>Tõstab vana jutusõna.</V>
<V>Ehk kas kuskil küladessa,</V>
<V>Üksikuissa hurtsikuissa</V>
<V>Eesti poegi paisumassa,</V>
<V>Tüttereida tõusemassa,</V>
<V>Kes ei vanemate suusta</V>
<V>Muistepõlve mälestusi</V>
<V>Kalevipojasta kuulnud?</V>
<V>Mine, poega, Pärnumaale,</V>
<V>Järgukesta Järvamaale,</V>
<V>Astu Harju radadelle,</V>
<V>Sõida Lääne luhtadelle,</V>
<V>Veere Viru ranna äärde,</V>
<V>Mine Pihkva piiridelle,</V>
<V>Taara tammiku tahaje,</V>
<V>Aja hallil Alutaha,</V>
<V>Kõrvil Soome serva poole:</V>
<V>Igas paigas idanevad</V>
<V>Kalevipoja sõnumid.</V>
<V>Kastel tõustes kanarbikust,</V>
<V>Udukuue ummuksesta</V>
<V>Tungib Kalevi tunnistus</V>
<V>Läbi tammise tänava,</V>
<V>Üle vaskise värava</V>
<V>Kindla kalju keske’elta,</V>
<V>Läbi raudamüüridesta,</V>
<V>Teraksesta tornidesta.</V>
<V>Tartumaal üksi tarretand</V>
<V>Vanapõlve mälestused.</V>
<V>Kui tuli õnnis õhtukene,</V>
<V>Vaikne elu videvikku,</V>
<V>Siisap Kalev salasõnul</V>
<V>Ettekuulutuse kombel</V>
<V>Eidekesel’ ilmutanud,</V>
<V>Asja nõnda avaldanud:</V>
<V>“Linda, kallis lillekene,</V>
<V>Kulla kullerkupukene,</V>
<V>Kes sa kevadisel käigil,</V>
<V>Suvepäeva sõuendusel</V>
<V>Kangeid poegi mulle kannud,</V>
<V>Armupiimal paisutanud,</V>
<V>Käsivarrel kiigutanud:</V>
<V>Sina saad veel sügisella</V>
<V>Õilmest kauna kasvatama,</V>
<V>Tõrust tooma tammekesta.</V>
<V>Linda, kallis kaasakene,</V>
<V>Läänes kasvand lillekene,</V>
<V>Tedremunast tõusnud tütar,</V>
<V>Käid nüüd jälle pikil päevil</V>
<V>Ootuspõlve rasket jalga,</V>
<V>Vahetelles kingapaari</V>
<V>Jalas igal hommikulla,</V>
<V>Et ei Tühi leiaks teeda.</V>
<V>Lühikese aja varul</V>
<V>Saad sa poega poetama,</V>
<V>Kange lapse ilmal’ kandma;</V>
<V>Saad teda rüpel ravitsema,</V>
<V>Rinna lättel rammustama,</V>
<V>Suu juures suisutama,</V>
<V>Käsivartel kiigutama.</V>
<V>See’p see poega pesamuna,</V>
<V>Äbarikku tallekene</V>
<V>Sigidust saab lõpetama.</V>
<V>Igaveste jumalate</V>
<V>Enne peetud aru mööda</V>
<V>Pea ei poega minu silmad</V>
<V>Närtsipõlves nägemaie;</V>
<V>Siiski viimne võsukene,</V>
<V>Sarja lõpetuse muna,</V>
<V>Talve piiril kasvand taime,</V>
<V>Peab mul kõiges määraliseks,</V>
<V>Tegudes ja olles tõusma.</V>
<V>Tulevpõlve suu peab kandma</V>
<V>Tema nime mälestusi,</V>
<V>Kange tööde kiitusida.</V>
<V>Kui on poega meheks kasvand,</V>
<V>Valitsuse voli võtnud,</V>
<V>Siis saab õitsev õnneaega,</V>
<V>Rahupõli rahva keskel</V>
<V>Eesti piiril idanema.</V>
<V>Ma ei taha kuningriigi</V>
<V>Volivalda vähendada,</V>
<V>Lipi-lapi lahutada:</V>
<V>Riik peab jääma jagamata</V>
<V>Ü h e  poja voli alla,</V>
<V>Kangemalle kaitsevallaks.”</V>
<V>Pikemalta pajatelles</V>
<V>Ütles Kalev, vanarauka:</V>
<V>“Jääb aga riiki jagamata</V>
<V>Ühe poja päranduseks,</V>
<V>Siis on tükil tugevusta,</V>
<V>Suurel kivil kindelusta.</V>
<V>Osad väetid, võimetumad</V>
<V>Sööksid üksteist ise ära.</V>
<V>Kasvab meheks noorem poega,</V>
<V>Heitku liisku vendadega,</V>
<V>Kes see rahva kaitsejaksi,</V>
<V>Kuningriigi valitsejaks</V>
<V>Nende seast peab tõusemaie!</V>
<V>Jumalate juhatused,</V>
<V>Taaralaste tähendused</V>
<V>Saavad asja sobitama</V>
<V>Paremast kui meie arud.</V>
<V>Teised vennad veerenegu</V>
<V>Võõramaade murudelle,</V>
<V>Kaljumaale kauge’elle, –</V>
<V>Tehku toad tuule peale,</V>
<V>Elud ilma ääre peale,</V>
<V>Majad marjavarte peale,</V>
<V>Kojad kobrulehtedelle,</V>
<V>Saunad pilveserva peale,</V>
<V>Vihtelavad vihma alla!</V>
<V>Maad on mitmemargalised,</V>
<V>Taevas laia laiguline;</V>
<V>Tugev leiab tuuletiivul,</V>
<V>Leiab paksest pilvedesta,</V>
<V>Kotkas kaljult pesapaika.</V>
<V>Kanget meest ei köida köied,</V>
<V>Pea ei kinni raudapaelad.”</V>
<V>Kes oli külma kamberissa,</V>
<V>Tarretanud tubadessa,</V>
<V>Pikil õlgil põrmandalla?</V>
<V>Kalevi-taat, vanarauka,</V>
<V>Oli külm ju kamberissa,</V>
<V>Tarretanud tubadessa,</V>
<V>Pikil õlgil põrmandalla.</V>
<V>Pärast pikka pajatusta,</V>
<V>Kui sai asju kuulutanud</V>
<V>Riigi pärimise pärast,</V>
<V>Langes Kalevite taati</V>
<V>Pikal voodil põdemaie,</V>
<V>Halasängil loksumaie,</V>
<V>Ega tõusnud toetama,</V>
<V>Jalgu alla painutama.</V>
<V>Eit pani sõle sõudemaie,</V>
<V>Lepatriinu lendamaie:</V>
<V>220	“Sõua, sõlgi, jõua, sõlgi,</V>
<V>Lenda, lepatriinukene!</V>
<V>Minge arsti otsimaie,</V>
<V>Tuuletarka talitama,</V>
<V>Sõnatarka soovimaie!”</V>
<V>Sõlgi sõudis seitse päeva,</V>
<V>Lepatriinukene lendas</V>
<V>Üle maa ja üle mere,</V>
<V>Läbi kolme kuningriigi,</V>
<V>Palju maad veel põhjarajal.</V>
<V>Kes see vastuje tulekse?</V>
<V>Nägi ta kuu tõusemasse,</V>
<V>Tähte kannul kerkimassa.</V>
<V>“Tere, kuu, tervisekaevu,</V>
<V>Armas rammude allikas,</V>
<V>Jõudude joajõeke!</V>
<V>Kas saab taati terve’eksi,</V>
<V>Pääseb rauka voodi vangist?”</V>
<V>Kuu küll kuulis kurval palgel,</V>
<V>Ei ann’d vastust küsijalle.</V>
<V>Sõlgi sõudis seitse päeva,</V>
<V>Lepatriinukene lendas</V>
<V>Üle maa ja üle mere.</V>
<V>Läbi kolme kuningriigi,</V>
<V>Palju maad veel põhjarajal;</V>
<V>Lendas läbi metsasida,</V>
<V>Küünra kullasta mägeda.</V>
<V>Mis tal vastuje tulekse?</V>
<V>Nägi ta tähte tõusemassa,</V>
<V>Ehatähte kerkimassa.</V>
<V>“Tere tähti, teravsilma,</V>
<V>Nugissilma noorukene!</V>
<V>Pajatele, taeva poega:</V>
<V>Kas saab terveks taadikene,</V>
<V>Pääseb rauka voodi vangist?”</V>
<V>Tähti kuulas teravsilmal,</V>
<V>Ei ann’d vastust küsijalle,</V>
<V>Tähti kustus taeva veerde.</V>
<V>Sõlgi sõudis seitse päeva,</V>
<V>Lepatriinukene lendas</V>
<V>Üle maa ja üle mere,</V>
<V>Läbi kolme kuningriigi,</V>
<V>Palju maad veel lõuna poole,</V>
<V>Lendas läbi laanesida,</V>
<V>Seitse versta sinimetsa,</V>
<V>Küünra kullasta mägeda.</V>
<V>Mis tal vastuje tulekse?</V>
<V>Nägi ta päeva tõusemassa,</V>
<V>Valgusküünla kerkimassa.</V>
<V>“Tere, päeva, peiukene!</V>
<V>Kuuluta mull’, kuldasilma,</V>
<V>Pajatele, taevapoega:</V>
<V>Kas saab terveks taadikene,</V>
<V>Pääseb rauka voodi vangist?”</V>
<V>Päike kuulis põlevpalgeil,</V>
<V>Ei ann’d vastust küsijalle.</V>
<V>Eit pani sõle sõudemaie,</V>
<V>Lepatriinu lendamaie:</V>
<V>“Sõua, sõlgi, jõua, sõlgi,</V>
<V>Lenda, lepatriinukene!</V>
<V>Minge arsti otsimaie,</V>
<V>Sõnatarka soovimaie,</V>
<V>Tuuletarka talitama,</V>
<V>Manatarka meelitama!”</V>
<V>Sõlgi sõudis seitse päeva,</V>
<V>Lepatriinukene lendas</V>
<V>Üle maa ja üle mere,</V>
<V>Läbi kolme kuningriigi,</V>
<V>Palju maad veel põhjarajal;</V>
<V>Lendas läbi laanesida,</V>
<V>Seitse versta sinimetsa,</V>
<V>Küünra kullasta mägeda.</V>
<V>Kes see vastuje tulekse?</V>
<V>Tuli vastu tuuletarka,</V>
<V>Soomest vana sõnatarka,</V>
<V>Kullamäelta Manatarka.</V>
<V>“Tere, tere, ilmatargad!</V>
<V>Kuulutage küsijalle,</V>
<V>Andke vastust palujalle:</V>
<V>Kas saab taati terve’eksi,</V>
<V>Pääseb rauka voodi vangist?</V>
<V>Juba küsisin kuulta,</V>
<V>Pärisin ju päeva käesta,</V>
<V>Tahtsin otsust tähe pojalt –</V>
<V>Kõik need kolm ei kuulutanud.”</V>
<V>Targad mõistsid, kostsid vastu,</V>
<V>Kolmil keelil kõnelesid:</V>
<V>“Mis on põuda põletanud,</V>
<V>Nurmel palav närtsitanud,</V>
<V>Kuude valge kolletanud,</V>
<V>Tähte silma suretanud,</V>
<V>Sest ei tõuse taimekesta,</V>
<V>Ilutsevat idukesta.”</V>
<V>Enne kui sõlgi sõudemasta,</V>
<V>Lepatriinu lendamasta</V>
<V>Koju jõudnud kuulutama,</V>
<V>Oli Kalevite taati</V>
<V>Koolul juba kolletanud.</V>
<V>Linda, kurba leskinaine,</V>
<V>Kurval meelel, leinakeelel</V>
<V>Itkes leinaigatsusi,</V>
<V>Nuttis närtsind kaasakesta,</V>
<V>Puistas leinapisaraida</V>
<V>Kolletanud kaasa sängi.</V>
<V>Leinas kalli mehe surma</V>
<V>Seitse ööd ilma uneta,</V>
<V>Seitse päeva söömatagi,</V>
<V>Seitse koitu kurvastusel,</V>
<V>Seitse eha leinavalus,</V>
<V>Et ei nahka silmil’ saanud</V>
<V>Ega lõppend laugelt pisar,</V>
<V>Nutuvesi palgeilta,</V>
<V>Piinakoorem hinge pealta.</V>
<V>Linda, kurba leskinaine,</V>
<V>Pesi külma surnukeha,</V>
<V>Pesi teda pisarailla,</V>
<V>Pesi teda mereveella,</V>
<V>Vihtles kallist vihmaveella,</V>
<V>Loputeli lätteveella.</V>
<V>Silis hiukseid armusõrmil,</V>
<V>Silis hõbeharjadega,</V>
<V>Kammis kuldakammidega,</V>
<V>Miska enne näkineitsi</V>
<V>Oma pead oli sugenud.</V>
<V>Pani siis selga siidisärgi,</V>
<V>Sametise surnurüü</V>
<V>Kuldatoime kuue peale,</V>
<V>Hõbevöö vammukselle.</V>
<V>Pani alla udulinad,</V>
<V>Kattis peale peened linad.</V>
<V>Linda, kurba leskinaine,</V>
<V>Kaevas valmis kena kalmu,</V>
<V>Sängi halju muru alla,</V>
<V>Kümne sülla sügavuseks;</V>
<V>Sängiteli vilu sängi,</V>
<V>Valmistatud voodi’isse</V>
<V>Kalli kaasa puhkamaie.</V>
<V>Täitis sängi sõmeraga</V>
<V>Maapinna kõrguseni,</V>
<V>Halja muru rajadeni.</V>
<V>Muru kasvas mulla peale,</V>
<V>Aruheina haua peale,</V>
<V>Kasteheina kaela peale,</V>
<V>Punalilled palge peale,</V>
<V>Sinililled silmadelle,</V>
<V>Kullerkupud kulmudelle.</V>
<V>Linda, kurba leskinaine,</V>
<V>Leinas lahkund armukesta,</V>
<V>Nuttis närtsind abikaasat;</V>
<V>Leinas kuu, leinas kaksi,</V>
<V>Kurtis tüki kolmat kuuda,</V>
<V>Mõne päeva neljat kuuda,</V>
<V>Lepitas leina nutuga,</V>
<V>Kurbust pisarkaste’ella,</V>
<V>Veerevalla silmaveella.</V>
<V>Linda, kurba leskinaine,</V>
<V>Hakkas kive kandemaie,</V>
<V>Haua peale hunnikusse;</V>
<V>Tahtis teha tunnistähte</V>
<V>Pärastpõlve poegadelle,</V>
<V>Tulev-aja tütardelle:</V>
<V>Kus on Kalevite kalmu,</V>
<V>Vanataadi voodikene.</V>
<V>Kes see käiessa Tallinnas</V>
<V>Silmi oskas sirutada,</V>
<V>Küllap nägi kalmuküngast,</V>
<V>Kuhu pärastpõlverahvas</V>
<V>Uhkeid hooneid ehitanud,</V>
<V>Teinud kena kirikuda.</V>
<V>Kohta praegu kutsutakse</V>
<V>Tallinna  T o o m p e a  mäeksi.</V>
<V>Sealap vana Kalev puhkab,</V>
<V>Uinub igavesta unda.</V>
<V>Linda, kurba leskinaine,</V>
<V>Mehe haua mälestuseks</V>
<V>Kive kokku kande’essa</V>
<V>Oli ühel päeval pakku,</V>
<V>Rasket raudakivi rahnu</V>
<V>Kaugelt kannud kalmu poole.</V>
<V>Kivi raske piinas pihta;</V>
<V>Lesel jõudu lõppemisel,</V>
<V>Rammu juba raugemisel,</V>
<V>Veel oli kaunis tükki teeda,</V>
<V>Tükki teeda, marka maada,</V>
<V>Enne kui jõudis kalmule.</V>
<V>Komistades künka vastu</V>
<V>Väsind jalga väärateli:</V>
<V>Kivi kippus libisema,</V>
<V>Põrkas hiuksepaeladesta,</V>
<V>Sõlmil seotud silmuksesta</V>
<V>Prantsti! jalge ette maha.</V>
<V>Võind ei väsind lese võimu,</V>
<V>Leinakurnal lõppend jõudu</V>
<V>Ootuspäevil raskejalgsel</V>
<V>Kivi maasta kergitada,</V>
<V>Teist kord jälle sülle tõsta.</V>
<V>Leski istus kivi otsa</V>
<V>Väsimusta puhkamaie;</V>
<V>Hakkas nutma haledasti,</V>
<V>Leinakurbust kustutama:</V>
<V>“Oh, mis vilets vaene leski,</V>
<V>Mahajäänud marjukene,</V>
<V>Kes on kui tuba toeta,</V>
<V>Hoone seinad katukseta,</V>
<V>Kui üks väli varjuta</V>
<V>Iga tuule tuigutada,</V>
<V>Vete lainte veeretada,</V>
<V>Üksi ilmas peab elama,</V>
<V>Üksi kurbust kannatama!</V>
<V>Lepasta lehed lähevad,</V>
<V>Toomingast tuulil tuiskavad,</V>
<V>Õunapuusta õilmekesed,</V>
<V>Kasesta urvad kaovad,</V>
<V>Alanevad haabadesta,</V>
<V>Taganevad tammedesta,</V>
<V>Varisevad vahterasta,</V>
<V>Käbi kukub kuuskedesta,</V>
<V>Pihlaka kobarad kaovad, –</V>
<V>Ei minu pidu parane,</V>
<V>Ei minu elu ülene,</V>
<V>Vähene ei vaevapäevad,</V>
<V>Pisarrohked piinapäevad!”</V>
<V>Linda nuttis, vaene leski,</V>
<V>Leinapõlve pisaraida,</V>
<V>Viletsuse silmavetta,</V>
<V>Nuttis kaua kivi otsas,</V>
<V>Kaljupakul kaevatessa.</V>
<V>Silmalauge vesi valgus</V>
<V>Laiaks loiguks lagedalle;</V>
<V>Loigust tõusis tiigikene,</V>
<V>Tiigist jälle järvekene.</V>
<V>Linda pisarate loiku,</V>
<V>Lese leinanutu järve</V>
<V>Võite näha tänapäeval,</V>
<V>Mis kui  Ü l e m i s t e  järvi</V>
<V>Laagna mäe peal lainetamas,</V>
<V>Vetevooge veeretamas.</V>
<V>Kivi seisab järve kaldal,</V>
<V>Kus peal leski leina nutnud,</V>
<V>Pisaraida pillutanud.</V>
<V>Nõnda oli ennemuiste</V>
<V>Lese Linda silmaveesta,</V>
<V>Leinapiina pisaratest</V>
<V>Ülemiste järvi ilmund.</V>
<V>Kui sa juhtud, vennikene,</V>
<V>Järve kaudu teeda käies</V>
<V>Linna poole liugumaie,</V>
<V>Järvest mööda veeremaie,</V>
<V>Puhka hobu järve kaldal,</V>
<V>Kasta kõrvikese keelta,</V>
<V>Viida aega kivi ääres,</V>
<V>Mõtle muistelugusida,</V>
<V>Kalevi-põlve käikisida!</V>
<V>Vaata mälestusemärki,</V>
<V>Mis siin leski leinatessa,</V>
<V>Kurba südant kustutelles</V>
<V>Lagedalle lahutanud</V>
<V>Päeva paistel hiilgamaie!</V>
<V>Juba jõudis pikka päeva,</V>
<V>Ootuspäeva õhtuelle;</V>
<V>Linda tundis tunnikesta,</V>
<V>Tusatundi tulemaie,</V>
<V>Kibedamat kiirustama,</V>
<V>Valusamat veeremaie;</V>
<V>Käskis sauna küttaneda,</V>
<V>Sängiaset seadaneda,</V>
<V>Halavoodit valmistada,</V>
<V>Puhkepinki paigutada,</V>
<V>Ohkejäri asetada.</V>
<V>Külaeided kütvad sauna,</V>
<V>Orjad kandvad kaevust vetta,</V>
<V>Teised on sängi seademas,</V>
<V>Pere pinki paigutamas.</V>
<V>Nurganaine, nõrgukene,</V>
<V>Tuhat kord käid toa vahet,</V>
<V>Sada korda sauna vahet,</V>
<V>Kümme korda kaevuteeda,</V>
<V>Kaevust võttes karastusta.</V>
<V>Käid sa, vaene, valusammul</V>
<V>Ilma vööta, vöö käessa,</V>
<V>Tanuta, tanu peossa,</V>
<V>Ohkad aga Uku poole,</V>
<V>Palveid Rõugutaja poole:</V>
<V>“Tuulejumal, astu tuppa,</V>
<V>Vigalista vihtlemaie,</V>
<V>Hädalista arstimaie,</V>
<V>Tusalista toetamaie!”</V>
<V>Neli nurka on toassa,</V>
<V>Kõik sa nurgad nutustasid,</V>
<V>Neli seina kamberilla,</V>
<V>Kõik sa seinad seisatasid;</V>
<V>Ahju ääred haletasid,</V>
<V>Istmed ära igatsesid,</V>
<V>Palveil põlvitid põranda.</V>
<V>Ohkad aga Uku poole,</V>
<V>Palveid Rõugutaja poole:</V>
<V>“Tuulejumal, astu tuppa</V>
<V>Vigalista vihtlemaie,</V>
<V>Hädalista arstimaie,</V>
<V>Tusalista toetamaie!</V>
<V>Tule vaesta vaatamaie,</V>
<V>Pojaema päästemaie!”</V>
<V>Pere nuttis alla pingi,</V>
<V>Lapsed nutsid alla laua,</V>
<V>Külad, kullad, kamberissa.</V>
<V>Kaasa magas külmas voodis,</V>
<V>Kus ei kuulnud naise nuttu.</V>
<V>Nurganaine, nõrgukene,</V>
<V>Läbi läks siis nelja metsa,</V>
<V>Viie viletsusepaiga:</V>
<V>Üks oli metsa toomingane,</V>
<V>Teine metsa vahterane,</V>
<V>Kolmas kibuvitsametsa,</V>
<V>Neljas metsa pihlapuine,</V>
<V>Viies metsa visnapuine.</V>
<V>Tusad jäävad toomingaie,</V>
<V>Valud jäävad vahteraie,</V>
<V>Kibedad kibupuu külge,</V>
<V>Piinad pikad pihlakaisse,</V>
<V>Vaevad rasked visnapuisse.</V>
<V>Tulivad tusad tagasi,</V>
<V>Tusad tulid eide tungi,</V>
<V>Valud vaese lese peale,</V>
<V>Tulid tuusides tubaje,</V>
<V>Oiatessa ahju ette,</V>
<V>Puhkidessa parte peale.</V>
<V>Ohkab vaene Uku poole,</V>
<V>Palveid Rõugutaja poole:</V>
<V>“Tuulejumal, astu tuppa,</V>
<V>Vigalista vihtlemaie,</V>
<V>Hädalista arstimaie,</V>
<V>Tusalista toetamaie;</V>
<V>Tule vaesta vaatamaie,</V>
<V>Pojaema päästemaie!”</V>
<V>Pere nuttis alla pingi,</V>
<V>Lapsed nutsid alla laua,</V>
<V>Külanaised kamberissa.</V>
<V>Kaasa magas külmas sängis,</V>
<V>Kus ei kuulnud naise nuttu.</V>
<V>Nurganaine, nõrgukene,</V>
<V>Vaevakandaja, väetikene,</V>
<V>Üks ju jalg sul haua seessa,</V>
<V>Teine haua ääre pealla,</V>
<V>Ootsid hauda langevada,</V>
<V>Külma voodi kukkuvada!</V>
<V>Ohka aga Uku poole,</V>
<V>Rohkest Rõugutaja poole,</V>
<V>Saada palve saadikuida</V>
<V>Ülemaile jumalaile!</V>
<V>Tuli tunnike tubaje,</V>
<V>Üürikeseks ahju ette</V>
<V>Kiire’esti kerikselle.</V>
<V>Naine tuikus, nõrgukene,</V>
<V>Tuikus nuttes tusaline,</V>
<V>Värisedes vaevaline;</V>
<V>Ohkas aga Uku poole,</V>
<V>Palveid Rõugutaja poole:</V>
<V>“Tuulejumal, astu tuppa,</V>
<V>Vigalista vihtlemaie,</V>
<V>Hädalista arstimaie,</V>
<V>Tusalista toetamaie!</V>
<V>Tule vaesta vaatamaie,</V>
<V>Pojaema päästemaie!”</V>
<V>Uku kuulis kamberista,</V>
<V>Rõugutaja rehe alta,</V>
<V>Abitoojad läbi seina,</V>
<V>Kergitajad läbi katukse.</V>
<V>Siis tuli Uku tubaje,</V>
<V>Rõugutaja kamberisse,</V>
<V>Astusivad ahju ette,</V>
<V>Sammusivad sängi serva.</V>
<V>Ukul õled õlanukil,</V>
<V>Rõugutajal padjad kaenlas;</V>
<V>Viisid naise voodi’isse,</V>
<V>Surmahädalise sängi,</V>
<V>Piinakandja patjadesse;</V>
<V>Panid peenie linuje,</V>
<V>Villase vaiba vahele.</V>
<V>Kaks sai päida pealukselle,</V>
<V>Neli reita voodi’isse,</V>
<V>Neli jalga jaluselle,</V>
<V>Neli kätta keske’elle.</V>
<V>Uku hüüdis üle ukse,</V>
<V>Rõugutaja rõõmsal häälel:</V>
<V>“Lööge kinni haua uksed,</V>
<V>Kinni kalmu laiad kaaned!</V>
<V>Naine viidud voodi’isse,</V>
<V>Pandud peenie linuje,</V>
<V>Kaks saand päida pealukselle,</V>
<V>Neli reita voodi’isse,</V>
<V>Neli jalga jaluselle,</V>
<V>Neli kätta keske’elle.”</V>
<V>Tänu vanale isale,</V>
<V>Aituma jumalaile,</V>
<V>Tänu abitoojatelle:</V>
<V>Uku oli tunni toassa,</V>
<V>Rõugutaja kamberissa,</V>
<V>Sala-abid sängidella.</V>
<V>Nurganaine, nõrgukene,</V>
<V>Tõsta üles kaksi kätta,</V>
<V>Kaksi kätta, kümme küünta,</V>
<V>Et sa tusatunnist pääsid!</V>
<V>Lese leina lepituseks,</V>
<V>Pisarate pühkijaksi,</V>
<V>Kurvastuse kergitajaks</V>
<V>Kasvas kallis pojukene.</V>
<V>Poega imes armupiima</V>
<V>Eide rinnal rohke’esti,</V>
<V>Imes heldusallikalta</V>
<V>Võimuvetta venitavat,</V>
<V>Karastavat kasvumärga.</V>
<V>Mõistke, mõistke, mehed noored,</V>
<V>Arvake, poisid agarad,</V>
<V>Teatage, naised targad,</V>
<V>Kes see magab kätki’issa,</V>
<V>Kes see mähkme mässitusel</V>
<V>Kiuste suulla kiljatamas?</V>
<V>See’p see lese leinapoega,</V>
<V>Isata kasvav idukene,</V>
<V>Keda tuuled toetavad,</V>
<V>Vihmaveerded venitavad,</V>
<V>Kasteaurud karastavad,</V>
<V>Udupilved paisutavad.</V>
<V>Eit aga tallas kätkijalga,</V>
<V>Tallas kätki kiikumaie,</V>
<V>Vilistas laulu väetile</V>
<V>Suikumise soovituseks.</V>
<V>Poega puhus nutupilli,</V>
<V>Lõikas kisa lusti pärast,</V>
<V>Karjus kuuda, karjus kaksi,</V>
<V>Nuttis õhtust hommikuni,</V>
<V>Et ei lõppend tuli toasta,</V>
<V>Säde ei sängisamba’asta.</V>
<V>Eit läks abi otsimaie,</V>
<V>Otsis lapse lausujaida,</V>
<V>Noore nutuvõttijaida,</V>
<V>Poja suu sulgejaida,</V>
<V>Kisa kinnipanijaida.</V>
<V>Kui sai otsa kisakuuke,</V>
<V>Nutunädalate aega,</V>
<V>Lõhkus poega mähkmelinad,</V>
<V>Kiskus puruks mähkmepaelad,</V>
<V>Lõhkus katki kätkilauad,</V>
<V>Pääses kätkist põrmandalle</V>
<V>Käpakille kõndimaie,</V>
<V>Roomaskille rändamaie.</V>
<V>Roomas kuu, roomas kaksi,</V>
<V>Kolmandal ju kõndimassa,</V>
<V>Jalge jõudu kasvatamas.</V>
<V>Poega imes armupiima</V>
<V>Eide rinnal rohke’esti,</V>
<V>Kasvas leina lepitajaks,</V>
<V>Kurvastuse kustutajaks,</V>
<V>Pisarate pühkijaksi.</V>
<V>Eit oli poega imetanud</V>
<V>Armu kaisus aastat kolme,</V>
<V>Enne kui rinnalt võõrutas.</V>
<V>Poega venis poisikeseks,</V>
<V>Kasvas Kalevite pojaks,</V>
<V>Tõotas ettetähendusi,</V>
<V>Kadund isa kuulutusi</V>
<V>Igas tükis ilmutada;</V>
<V>Püüdis jõudu igal päeval,</V>
<V>Keha kangust kosutada.</V>
<V>Kalevite kallim poega,</V>
<V>Linda leina lepitaja,</V>
<V>Kasvas karjapoisiliseks,</V>
<V>Kosus künnimeheliseks,</V>
<V>Tõusis tamme tugevuseks,</V>
<V>Tõotas ettetähendusi</V>
<V>Igas tükis ilmutada;</V>
<V>Püüdis jõudu igal päeval,</V>
<V>Keha kangust kosutada:</V>
<V>Mängis kurni murudella,</V>
<V>Viskas ratast vainiulla;</V>
<V>Pani kurnid alla õue</V>
<V>Kahte paika hunnikusse,</V>
<V>Paiskas kaikail pealta õue</V>
<V>Kurnisida kõikumaie,</V>
<V>Saatis kurnid sõudemaie,</V>
<V>Üle vainu veeremaie,</V>
<V>Läbi kopli lendamaie.</V>
<V>Kurnid lendsid kauge’elle,</V>
<V>Puistasivad pilla-palla</V>
<V>Mööda metsi, mägesida,</V>
<V>Mööda laiu lagedaida –</V>
<V>Mõned langsid lainetesse.</V>
<V>Kurnisida mõnes kohas</V>
<V>Tänapäeval nähtavalla:</V>
<V>Ühetasa ümmargused,</V>
<V>Pikergused kaljupakud –</V>
<V>Neitsikivi nime alla:</V>
<V>Needap’ Kalevite kurnid.</V>
<V>Kalevite noorem poega</V>
<V>Laskis lingu silmuksesta</V>
<V>Kivisida lendamaie;</V>
<V>Loopis merepinnal lutsu,</V>
<V>Korjas kaldalt lutsukive,</V>
<V>Paemurrust parajaida,</V>
<V>Mis ehk jalga laiusella,</V>
<V>Kolme jalga pikkusella,</V>
<V>Paari tolli paksusella.</V>
<V>Lutsukivid lendasivad</V>
<V>Lainte pinnal lustilisti</V>
<V>Rohkem versta kauguselle.</V>
<V>Seni kui kivi sõudemas,</V>
<V>Kasvatas Kalevipoega</V>
<V>Tamme kõrge kalda pealla.</V>
<V>Kalevite noorem poega</V>
<V>Mängis eide õue alla,</V>
<V>Kitkus noori kuuskesida,</V>
<V>Sirgel kasvul kaskesida,</V>
<V>Juurikaga tükkis maasta:</V>
<V>Neist tegi saksasaanikesi,</V>
<V>Keni kassimärsikesi.</V>
<V>Aasta sammud astusivad</V>
<V>Rutust ajaradadella,</V>
<V>Kiireil teedel kaugemalle.</V>
<V>Aastad sõudsid eide armul</V>
<V>Poisikese paadikese</V>
<V>Nooremehe mere peale.</V>
<V>Kalevite noorem kasvu</V>
<V>Kasvas mehe kõrguseksi,</V>
<V>Venis vende vääriliseks,</V>
<V>Sirgus isa suuruseksi.</V>
<V>Nõnda kasvas eide õues</V>
<V>Lese Linda leinapõlves</V>
<V>Kullerkupu õilme ilul,</V>
<V>Taara tamme tugevusel</V>
<V>Viimne Kalevite võsu,</V>
<V>Kasvas kaljuks kindluselta,</V>
<V>Tõusis vendadest targemaks:</V>
<V>Tõotas ettetähendusi,</V>
<V>Kadund isa kuulutusi</V>
<V>Igas tükis ilmutada.</V>
<V>Lähetame laululained</V>
<V>Vastu päeva veeremaie,</V>
<V>Tõusu poole tuikumaie,</V>
<V>Koidu poole kõikumaie,</V>
<V>Lähme aja kiirel lennul</V>
<V>Tüki teeda veel tagasi!</V>
<V>Mis seal lese õue alla,</V>
<V>Vara enne valge’eda</V>
<V>Kaksipidi kõnnitakse,</V>
<V>Salamahti sõidetakse?</V>
<V>Kosilased kõndisivad,</V>
<V>Salakuuljad sõitelesid</V>
<V>Kümme korda enne koitu,</V>
<V>Viiskümmend valge eella,</V>
<V>Sada korda suitsu aegu</V>
<V>Pärast taadi surmapäeva</V>
<V>Kurba leske kiusamassa,</V>
<V>Nõukat naista püüdemassa.</V>
<V>Kui oli taati kolletanud,</V>
<V>Armud külmaksi hangunud,</V>
<V>Taadi veri tarretanud,</V>
<V>Siis oli nõukal lesenaisel</V>
<V>Kosilasi palju käinud,</V>
<V>Viied viinad, kuued kruusid,</V>
<V>Sada sala soovitajat,</V>
<V>Kakssada kaubasobitajat.</V>
<V>Need kõik eite vara pärast,</V>
<V>Rikast leske naudi pärast</V>
<V>Võrku püüdsid võrgutada,</V>
<V>Õnnekaubal õngitseda.</V>
<V>Eit aga mõistis, kostis vastu:</V>
<V>“Mina ei lähe mehele,</V>
<V>Kana ei teisele kaasale,</V>
<V>Tedreke ei võta teista,</V>
<V>Pääsuke ei võõrast peigu,</V>
<V>Luike, lesk, ei seltsimeesta,</V>
<V>Tui ei teista talusse.</V>
<V>Armutunnid hangusivad,</V>
<V>Ilutunnid tarretasid</V>
<V>Külmaks kalmukünka alla.”</V>
<V>Sestap norgus noored mehed,</V>
<V>Sestap kurvad kosilased:</V>
<V>Külm on võtnud kosjamõtted,</V>
<V>Välk on löönud lustimeeled,</V>
<V>Ei saa poisid pulmasida,</V>
<V>Tütarlapsed tantsisida.</V>
<V>Kui läks teiste kosjakäiki</V>
<V>Aegamööda raugemaie,</V>
<V>Lootus meestel lõppemaie,</V>
<V>Hakkas leske kiusamaie</V>
<V>Kosilase kihladega,</V>
<V>Võitma viinamärssidega</V>
<V>Soome tuuslar, tuuletarka;</V>
<V>See oli kaugelt sugulane</V>
<V>Kadund Kalevi-taadiga.</V>
<V>Ei aga kuulnud kurba leski</V>
<V>Peiu kulutud palveida</V>
<V>Ega pöörand peiu poole,</V>
<V>Meelt ei noore armu poole.</V>
<V>Tuuslar vandus, tuuletarka,</V>
<V>Tõotas põlgusta tasuda:</V>
<V>“Küllap tasun, eidekene,</V>
<V>Teisel korral teotamise,</V>
<V>Omal ajal põlgamise,</V>
<V>Küllap maksan naeru palga.”</V>
<V>Leski Linda pidas naeruks</V>
<V>Tuuletarga ähvardused:</V>
<V>“Mis mul tuuslar, tuuletarka,</V>
<V>Tühjast ähvardusest karta!</V>
<V>Pesas kolm veel kotkapoega,</V>
<V>Kõvernokka kasvamassa,</V>
<V>Raudaküüsil tõusemassa.</V>
<V>Küllap need eite kaitsevad,</V>
<V>Vana emada varjavad.”</V>
<V>Aastad sõudsid, aastad jõudsid,</V>
<V>Sõudsid, jõudsid kiirusella;</V>
<V>Seal jäid soiku peiusõidud,</V>
<V>Kadusivad kosjakäigid:</V>
<V>Seal sai rahu ratsudelle,</V>
<V>Rahu peiu ruunadelle.</V>
<V>Kes oli korra õnne katsund,</V>
<V>Kosjas käinud Kalevissa,</V>
<V>See aga laulis sõpradelle,</V>
<V>Veereteli vendadelle:</V>
<V>“Hellakesed, vennakesed,</V>
<V>Ärge minge leske võtma,</V>
<V>Kalevi talust kosima!</V>
<V>Seal on suured sõlgisrinnad,</V>
<V>Rahaskaelul rasked rinnad,</V>
<V>Hõbehelmed, raudahambad,</V>
<V>Tulisõnad keelepaelul.</V>
<V>Ärge minge leske võtma,</V>
<V>Kalevi talust kosima!</V>
<V>Kes see lustib rikast leske,</V>
<V>See toob koju ahjuhargi.</V>
<V>Tehke, mehed, teised laevad,</V>
<V>Paremad kosjapaadikesed;</V>
<V>Pange peale siidipurjed,</V>
<V>Siidipurjed, poordiköied!</V>
<V>Pange laeva purjetama,</V>
<V>Saatke vanad sõudemaie!</V>
<V>Sõudke, vanad, jõudke, väetid,</V>
<V>Sõudke laeva Soomemaale,</V>
<V>Paati uhket põhjamaale!</V>
<V>Seal on kõrgel kaljukaldal</V>
<V>Reas palju neidusida:</V>
<V>Ees on reas helmeskaelad,</V>
<V>Taga reas taalerrinnad,</V>
<V>Servil sõrmuksekandijad,</V>
<V>Pika paatrite pidajad,</V>
<V>Vahel aga reas on vaesedlapsed,</V>
<V>Keskel reas kudruskaelad.</V>
<V>Sõtku maha sõlgisrinnad,</V>
<V>Heida maha helmeskaelad,</V>
<V>Talla maha taalerrinnad,</V>
<V>Sõida maha sõrmuskandjad,</V>
<V>Pilluta paatrite pidajad;</V>
<V>Võta vahelt vaenelapsi,</V>
<V>Kudruskaela keske’elta:</V>
<V>Sest saab naine nastuline,</V>
<V>Abikaasa kullakene!</V>
<V>Ärge minge leske võtma,</V>
<V>Kalevi talust kosima!</V>
<V>Lesest ei saa noorikuda,</V>
<V>Lapsed kiskund lese rinnad:</V>
<V>Sõlg on tühja kaevu kaasi,</V>
<V>Hõbesild kuivanud allikal.</V>
<V>Leski leinab kadund meesta,</V>
<V>Lese noormees noorikuda;</V>
<V>Ärge minge leske võtma!”</V>
</TEXT>
</ITEM>
<ITEM nro="kalevipoeg03" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>3</ID>
</META>
<TEXT>
<CPT>Kolmas lugu</CPT>
<K>Kalevipoegade jahilkäik • Linda röövimine • Kalevipoegade kojutulek</K>
<V>Põualise päeva paistel</V>
<V>Istus merekalda ääres</V>
<V>Kalevite noorem poega,</V>
<V>Vaatas lainte lustimängi,</V>
<V>Vetevooge veeremista</V>
<V>Kerge tuule keeritusel.</V>
<V>Äkilisti ähvardelles</V>
<V>Puistas musta pilve põuest</V>
<V>Tuulehoogu tuiskamaie,</V>
<V>Pani lained paisumaie,</V>
<V>Kohisedes kerkimaie.</V>
<V>Äike sõitis raudasillal</V>
<V>Vaskiratta vankeriga,</V>
<V>Tuiskas tulda tulle’essa,</V>
<V>Sädemeida sõite’essa.</V>
<V>Pikker-taati põruteli,</V>
<V>Kärinada kärgateli,</V>
<V>Viskas välku väledasti.</V>
<V>Kurjad vaimud kohkudessa</V>
<V>Kuulsid karistaja häälta,</V>
<V>Põgenesid Pikse pakku</V>
<V>Laia mere lainetesse,</V>
<V>Hüüdes: “Äike, haisutele!</V>
<V>Pikker, pista nina p...se!”</V>
<V>Hüppasivad kõrgelt kaldalt</V>
<V>Kukerpalli mere põhja,</V>
<V>Vahus vetevoodi’isse.</V>
<V>Kalevite poega kargas</V>
<V>Nende jälil lainetesse,</V>
<V>Langes kotka kiirusella</V>
<V>Kurjalaste kaela peale;</V>
<V>Püüdis neid kui vähke urkast</V>
<V>Kauni kaelakoti täie.</V>
<V>Merepinnale tõustessa</V>
<V>Ujus kangelase poega</V>
<V>Tüki kalda ligemalle,</V>
<V>Paiskas kotist kurjalasi</V>
<V>Võimsal viskel kalda peale</V>
<V>Pikse raudavitsa alla,</V>
<V>Kus neid puruks kolgitie,</V>
<V>Hundiroaks hukatie.</V>
<V>Kalevite vennikesed</V>
<V>Läinud kodunt kolmekesi</V>
<V>Lustil metsa luusimaie;</V>
<V>Eit oli jäänud üksipäini</V>
<V>Koju kirstu kaitsejaksi,</V>
<V>Varakambri varjajaksi,</V>
<V>Taalritoale toeksi.</V>
<V>Eit pani paja tulele,</V>
<V>Keetis rooga poegadelle,</V>
<V>Kohendas tulda korrale,</V>
<V>Kaitses tulekübemeida,</V>
<V>Et ei leeki pääseks lakke,</V>
<V>Kirg ei lendaks katukselle:</V>
<V>Nii on sõlgirinna seadus,</V>
<V>Leekuninganna kohus.</V>
<V>Kalevite noored pojad</V>
<V>Läinud metsa luusimaie,</V>
<V>Linnu jälgesid ajama,</V>
<V>Karu jälgi otsimaie,</V>
<V>Põdra jälgi püüdemaie,</V>
<V>Metsahärga vaatamaie,</V>
<V>Metsakriimu kiusamaie.</V>
<V>Karu oli kaeras käinud,</V>
<V>Mesipuilla võõrsil olnud,</V>
<V>Põtra nähtud põllu ääres,</V>
<V>Hunte hulge karjamaalla,</V>
<V>Raatmaal rohkesti rebaseid,</V>
<V>Jäätmaal palju jäneseida.</V>
<V>Oli neil kolme koerukesta:</V>
<V>Üks oli Irmi, teine Armi,</V>
<V>Kolmas murdja Mustukene.</V>
<V>Pojad olid metsa paksus</V>
<V>Koerte jälil karu leidnud,</V>
<V>Mesikäpa männikusta.</V>
<V>Kiskus Irmi, katkus Armi,</V>
<V>Murdis maha Mustukene;</V>
<V>Koerad said karu kädeje.</V>
<V>Noorem venda, poisikene,</V>
<V>Köitis karu üle õla</V>
<V>Jalgupidi rippumaie;</V>
<V>Tahtis kanda ta koduje,</V>
<V>Liha söögiks, nahka katteks.</V>
<V>Pojad läksid põllu peale,</V>
<V>Läksid laanest lagedalle;</V>
<V>Seal tuli vastu sarviline,</V>
<V>Vana põder vennikene.</V>
<V>Koerad põtra kiskumaie,</V>
<V>Sarvilista surmamaie;</V>
<V>Kiskus Irmi, katkus Armi,</V>
<V>Murdis maha Mustukene;</V>
<V>Koerad said põdra kädeje.</V>
<V>Noorem venda, poisikene,</V>
<V>Viskas põdra üle piha</V>
<V>Karu kõrva rippumaie;</V>
<V>Tahtis kanda ta koduje,</V>
<V>Liha söögiks, nahka katteks.</V>
<V>Pojad läksid kuusikusse</V>
<V>Metsahärga püüdemaie;</V>
<V>Palus olid metsapulli</V>
<V>Koerte jälil mehed leidnud.</V>
<V>Kiskus Irmi, katkus Armi,</V>
<V>Murdis maha Mustukene;</V>
<V>Koerad said härja kädeje.</V>
<V>Noorem venda, poisikene,</V>
<V>Sidus härja sarvipidi</V>
<V>Üle õla rippumaie;</V>
<V>Tahtis viia ta koduje,</V>
<V>Liha söögiks, nahka katteks.</V>
<V>Kalevite kanged pojad,</V>
<V>Läksid lustil laane poole,</V>
<V>Põõsastikku paksemasse;</V>
<V>Seal tuli hulka huntisida,</V>
<V>Kari kõrvekutsikaida.</V>
<V>Koerad hunte kiskumaie,</V>
<V>Metsalisi murdemaie.</V>
<V>Kiskus Irmi, katkus Armi,</V>
<V>Murdis maha Mustukene;</V>
<V>Tapsivad tosinakaupa.</V>
<V>Noorem venda, poisikene,</V>
<V>Hakkas hunte nülgimaie;</V>
<V>Nülgis tosinada neli,</V>
<V>Hakkas viiet nülgimaie,</V>
<V>Vennad koju kippumaie.</V>
<V>Noorem venda võttis nahad,</V>
<V>Viskas kimpus üle küüru</V>
<V>Karu selga katte’eksi;</V>
<V>Tahtis kanda nad koduje.</V>
<V>Pojad käisid metsateeda,</V>
<V>Penikoorma paluteeda;</V>
<V>Seal tuli vastu seltsikene,</V>
<V>Kaunis kari rebaseida.</V>
<V>Koerad rebaseid kiskuma.</V>
<V>Kiskus Irmi, katkus Armi,</V>
<V>Murdis maha Mustukene;</V>
<V>Tapsivad tosinakaupa,</V>
<V>Surmasivad sadadena.</V>
<V>Noorem venda, poisikene,</V>
<V>Rebaseida nülgimaie;</V>
<V>Nülgis tosinada neli,</V>
<V>Hakkas viiet nülgimaie,</V>
<V>Vennad aga koju kippuma.</V>
<V>Noorem venda võttis nahad,</V>
<V>Viskas kimpus üle küüru</V>
<V>Põdra selga paunaksi.</V>
<V>Kalevite kanged pojad</V>
<V>Kõndisivad metsateeda,</V>
<V>Penikoorma paluteeda;</V>
<V>Juhtus kari jäneseida</V>
<V>Neile vastu nurme pealla.</V>
<V>Koerad jäneseid kiskuma,</V>
<V>Murdma haavikuemandaid.</V>
<V>Kiskus Irmi, katkus Armi,</V>
<V>Murdis maha Mustukene;</V>
<V>Tapsid tosinate kaupa,</V>
<V>Surmasivad sadadena.</V>
<V>Noorem venda, poisikene,</V>
<V>Jäneseida nülgimaie,</V>
<V>Nülgis tosinada neli,</V>
<V>Hakkas viiet nülgimaie,</V>
<V>Vennad kippusid koduje.</V>
<V>Noorem venda võttis nahad,</V>
<V>Viskas kimpus üle küüru</V>
<V>Härja selga sadulaksi.</V>
<V>Siis aga vennad kolmekesi</V>
<V>Kodu poole kõndimaie.</V>
<V>Oh sa kaval kosilane,</V>
<V>Pettelikku peiukene,</V>
<V>Kust sa teadsid siia tulla?</V>
<V>Kust sa mõistsid üle kalju,</V>
<V>Üle laia lainetegi,</V>
<V>Oskasid üle orgude,</V>
<V>Märkasid üle mägede</V>
<V>Teeda taaleri talusse,</V>
<V>Rada penningi peresse?</V>
<V>Küll sa, kaval kosilane,</V>
<V>Pettelikku peiukene!</V>
<V>Sestap teadsid siia tulla,</V>
<V>Karates üle kaljude,</V>
<V>Lennates üle lainete!</V>
<V>Sestap teadsid siia saada,</V>
<V>Oskasid üle orgude,</V>
<V>Märkasid üle mägede</V>
<V>Siia Kalevi koduje,</V>
<V>Siia penningi peresse,</V>
<V>Vana taaleri talusse:</V>
<V>Hõbenupp oli õuessani,</V>
<V>Kaks oli varakamberilla,</V>
<V>Kolm oli aida katuksella,</V>
<V>Viis oli vainuväravailla,</V>
<V>Kuus oli karjakoppelilla.</V>
<V>Sestap peigu leidis teeda,</V>
<V>Sestap petis oskas tulla</V>
<V>Kalevi lese kodaje,</V>
<V>Kui ei kotkapoegi kodu,</V>
<V>Kõvernokki ei pesassa</V>
<V>Eite olnud kaitsemassa.</V>
<V>Soome tuuslar, tuuletarka,</V>
<V>Küll sa salasobitustel,</V>
<V>Petisnõude pidamistel,</V>
<V>Peada rohkest raskendasid,</V>
<V>Kuidas leske kiusutada!</V>
<V>Küll sa valvasid varjulla</V>
<V>Kalda kaljurünka taga,</V>
<V>Kuidas Kalevite talus</V>
<V>Asju korda kohendati!</V>
<V>Küll sa, kaval kosilane,</V>
<V>Pettelikku peiukene,</V>
<V>Ootsid osavamat aega,</V>
<V>Sündsamada silmapilku,</V>
<V>Kalevite kallist leske</V>
<V>Kurjal kombel kimbutada,</V>
<V>Nõtra naista võrgutada!</V>
<V>Lootsik seisis luurimassa,</V>
<V>Paati kalju varjul peidus.</V>
<V>Sina, petis, ise paadis</V>
<V>Vara, hilja valvamassa.</V>
<V>Soome tuuslar, tuuletarka,</V>
<V>Istus paadis parajasti,</V>
<V>Kui olid pojad kodunt läinud</V>
<V>Lustil metsa luusimaie.</V>
<V>Tuuletarka tundenekse,</V>
<V>Kuidas eite kaitsemata,</V>
<V>Vägeva käe varjamata</V>
<V>Üksipäini koju jäänud,</V>
<V>Kus ei abi olnud oota,</V>
<V>Lastest toetust ei loota.</V>
<V>Kodunt läinud kotkapojad,</V>
<V>Kaugel’ lennand kaarnakesed</V>
<V>Võind ei eide kisendusi,</V>
<V>Hädas appi hüüdemisi,</V>
<V>Kiuste küüsil kiljatusi</V>
<V>Mitte kõrvul kuulatagi.</V>
<V>Tuuslar mõtles, tuuletarka:</V>
<V>Nüüdap vara varga volil!</V>
<V>Tuba jäetud on toeta,</V>
<V>Hoone seinad katukseta</V>
<V>Iga tuule tuisutada,</V>
<V>Vetevooge veeretada.</V>
<V>Pesast lennand kõvernokad,</V>
<V>Kõvernokad, raudaküüned,</V>
<V>Nüüdap voli varga väella,</V>
<V>Võimus võttevalla käella.</V>
<V>Soome tuuslar, tuuletarka,</V>
<V>Tõukas paati kalju tagant,</V>
<V>Lootsikuda lagedalle;</V>
<V>Seadis mõlad sõudemaie,</V>
<V>Aerud paati ajamaie,</V>
<V>Laineida lõhkumaie,</V>
<V>Pani purjed paisumaie,</V>
<V>Tuule puhkel tõmbamaie.</V>
<V>Lootsik kõikus laintepinnal</V>
<V>Vetekiigel veeretelles,</V>
<V>Kiikus kõigul ranna poole,</V>
<V>Kalevite talu poole.</V>
<V>Soome tuuslar, tuuletarka,</V>
<V>Ajas paadi kalda äärde</V>
<V>Kalevite kopli alla,</V>
<V>Peitis paadi varjupaika</V>
<V>Kalevi kalmu ligidalle,</V>
<V>Kargas ise kergel sammul</V>
<V>Kaljulise kalda peale,</V>
<V>Kus ta vargatee jälilla,</V>
<V>Röövelkäigi radadella</V>
<V>Muru varjul roomaskili,</V>
<V>Kivi taga kükakili –</V>
<V>Nii kui kassi lindu püüdes –</V>
<V>Toa ligemalle liugles.</V>
<V>Sala roomas Soome tuuslar</V>
<V>Kalevi talu väravasse,</V>
<V>Kargas lipsti! kanna peale,</V>
<V>Virgalt jala varvastelle,</V>
<V>Sammus julgest’ üle õue,</V>
<V>Astus ukse-esikusse;</V>
<V>Silmas korra üle sanga,</V>
<V>Enne kui tormas tubaje.</V>
<V>Leski istus leelõukal,</V>
<V>Kulpi segas leemepada;</V>
<V>Ehmatanud eidekene</V>
<V>Saand ei aega vastu panna.</V>
<V>Soome tuuslar, tuuletarka,</V>
<V>Võttis lese väekaupa</V>
<V>Varga kaisu kammitsasse,</V>
<V>Ajas kiskjad kulliküüned</V>
<V>Valusasti eide vöösse,</V>
<V>Tahtis leske lootsikusse,</V>
<V>Varga saaki paati viia.</V>
<V>Ehk küll Linda, karske leski,</V>
<V>Tugevasti vastu tõrkus,</V>
<V>Röövelille rusikada,</V>
<V>Kiusajalle küüsi näitas,</V>
<V>Hammastesta abi püüdis,</V>
<V>Siiski vaibus vaese võimus,</V>
<V>Rauges lese närtsind rammu</V>
<V>Varga väe võimusessa,</V>
<V>Sortsi sõnade sidemes,</V>
<V>Miska rammu raugastelles,</V>
<V>Miska kangust kütkendelles</V>
<V>Lese võimu vangi võttis.</V>
<V>Soome tuuslar, tuuletarka,</V>
<V>Oli rikas sortsisõnul,</V>
<V>Osav sõnu seadidessa:</V>
<V>Oskas sada salasõna,</V>
<V>Teise saja tarku sõnu,</V>
<V>Kolmandama kangemaida</V>
<V>Kanguselle kosutuseks,</V>
<V>Rammuselle rohkenduseks,</V>
<V>Võimuselle vägevuseks.</V>
<V>Teadis tuhat teisi sõnu,</V>
<V>Salasõnu rammu raugeks,</V>
<V>Võimuselle väsituseks,</V>
<V>Tugevuse tülpimiseks,</V>
<V>Miska rammu kammitsasse,</V>
<V>Võimu vangipaelu pani.</V>
<V>Linda, vaese lesekese,</V>
<V>Kisenduse kiljatused,</V>
<V>Hädas appi hüüdemised</V>
<V>Tuiskasivad tuule tiivul,</V>
<V>Langesivad lainetesse,</V>
<V>Roidusivad rägastikku,</V>
<V>Vajusid metsa varjudesse,</V>
<V>Kustusivad kaljudesse;</V>
<V>Aga appi hüüdemista</V>
<V>Poegile ei kõrva puutund.</V>
<V>Linda palus ainekeelil,</V>
<V>Palus päästmist tuuslarilta,</V>
<V>Palus appi metsalisi,</V>
<V>Appi häida inimesi,</V>
<V>Palus appi võõrikuida</V>
<V>Varjajaida vaimusida,</V>
<V>Palus appi kaasa kuju,</V>
<V>Appi hüva jumalaida,</V>
<V>Ohkas aga Uku poole,</V>
<V>Vanaisa varju poole.</V>
<V>Soome tuuslar, tuuletarka,</V>
<V>Salasõna salmilt rikas,</V>
<V>Toppis kinni kõrvakuulmed,</V>
<V>Et ei lese härdad palved,</V>
<V>Hädakisa kiljatused</V>
<V>Meelt ei hakkaks eksitama.</V>
<V>Jumalate valvas heldus,</V>
<V>Võimsamate vägev voli,</V>
<V>Kangemate käte kaitsus</V>
<V>Kuulsid Linda kutsumista,</V>
<V>Lese leinaohkamista,</V>
<V>Ainekeelil hüüdemisi.</V>
<V>Vanataadi talitusel</V>
<V>Pidi abi pilvedesta,</V>
<V>Tulu tuulesta tulema.</V>
<V>Soome tuuslar, tuuletarka,</V>
<V>Oli sammud varga saagil</V>
<V>I r u  m ä e l e  sirutanud.</V>
<V>Tahtis mäelta teeda võtta</V>
<V>Otsekohe mere poole,</V>
<V>Kus tal paati ootamassa.</V>
<V>Äike astus äkilisti</V>
<V>Ähvardelles röövli teele,</V>
<V>Pikker põrutas pilvesta;</V>
<V>Raskel sammul raudasillal</V>
<V>Sõitis Vanaisa vanker,</V>
<V>Tuiskas tulda tugevasti.</V>
<V>Soome tuuslar, tuuletarka,</V>
<V>Langes minestuse kätte,</V>
<V>Varjusurma alla vangi.</V>
<V>Välk oli võtnud keha võimu,</V>
<V>Tundmust hoopis tuimendanud:</V>
<V>Sest ta langes surnu kombel</V>
<V>Mäele maha muru peale.</V>
<V>Varjuandijate vägi,</V>
<V>Taevaliste kindel tugi</V>
<V>Päästsid Kalevite lese,</V>
<V>Kulli küüsist linnukese.</V>
<V>Lendva kiirusega loodi</V>
<V>Kalevite karske leski</V>
<V>Kõrgeks kaljukivi-pakuks,</V>
<V>Kivisambaks Iru mäele.</V>
<V>Elupaelukesed pääsid</V>
<V>Lahti pikast leinapiinast,</V>
<V>Laiast mure lepikusta,</V>
<V>Kurvastuse kuusikusta</V>
<V>Ega saanud lese sängi</V>
<V>Soome tuuslar solkimaie.</V>
<V>Soome tuuslar, tuuletarka,</V>
<V>Ärkas tüki aja pärast</V>
<V>Raske minestuse paelust,</V>
<V>Varjusurma vangistusest.</V>
<V>Selitelles silmasida,</V>
<V>Laugusida laiendelles,</V>
<V>Vaatas tema ümberringi,</V>
<V>Kas ehk kuskil jälgi näha,</V>
<V>Kuhu leski Linda läinud,</V>
<V>Kodukanake kadunud.</V>
<V>Aga lesk jäi leidemata,</V>
<V>Tedretütar teademata.</V>
<V>Kaljuks moondud kodukana,</V>
<V>Lindat, Kalevite leske,</V>
<V>Võite täna tunnistada,</V>
<V>Selgelt omil silmil näha.</V>
<V>Iru mäe peal istub leski,</V>
<V>Tedremunast hautud tütar,</V>
<V>Istub Linda maantee ligi,</V>
<V>Kuidas linnaskäijad teavad,</V>
<V>Ehk küll selle põlve lastel,</V>
<V>Tänapäevasel tuimusel</V>
<V>Linda nimi meelest läinud.</V>
<V>Rahvas kutsub kivipakku</V>
<V>Enamasti  I r u  ä m m a k s.</V>
<V>Esimest kord linnas käijad</V>
<V>Peavad vana seadust mööda</V>
<V>Iru ämma teretama,</V>
<V>Austades ämma pähe</V>
<V>Poisid kübara panema.</V>
<V>Ehk küll kivipakukesel</V>
<V>Elu nähtavalt ei leita,</V>
<V>Ega paigast liikumista,</V>
<V>Siiski vanarahva sõudel,</V>
<V>Targemate teadmisella</V>
<V>Mõnda kuuldu külvatie,</V>
<V>Mõni sõnum sahatie:</V>
<V>Kuidas kivipaku rüpes</V>
<V>Salavõim peab siginema,</V>
<V>Imevägi idanema:</V>
<V>Kes on ämma mäe kaldalt</V>
<V>Õhtul orgu veeretanud,</V>
<V>Leiab teisel hommikulla</V>
<V>Tema jälle vanas paigas</V>
<V>Seismas, kus ta enne seisnud.</V>
<V>Sellepärast, pojukene,</V>
<V>Mine ämma austama,</V>
<V>Tedretütart teretama!</V>
<V>Pane kübar ämma pähe,</V>
<V>Hakka eide kaelast kinni:</V>
<V>Sest ei tõuse sulle süüda,</V>
<V>Laiemaida laitusida!</V>
<V>Kalevipojad kolmekesi</V>
<V>Kõndisivad lustikäiki,</V>
<V>Mööda rõõmuradasida,</V>
<V>Käisid mööda lagedada,</V>
<V>Mööda nõmme nõtkutelles,</V>
<V>Mööda sooda sõtkutelles,</V>
<V>Seal tuli vastu neli metsa,</V>
<V>Neli salkada saledat.</V>
<V>Üks oli kulla kuusemetsa,</V>
<V>Teine tarka tammemetsa,</V>
<V>Kolmas kena kasemetsa,</V>
<V>Neljas leski lepametsa.</V>
<V>Mis oli kulla kuusemetsa,</V>
<V>See’p see kuningate metsa;</V>
<V>Mis oli tarka tammemetsa,</V>
<V>See’p see Taara enda metsa;</V>
<V>Mis oli kena kasemetsa,</V>
<V>See’p see kudruskaelte metsa;</V>
<V>Mis oli leski lepametsa,</V>
<V>See’p see leinajate metsa,</V>
<V>Kurva laste varjupaika.</V>
<V>Vanem venda, vennikene,</V>
<V>Istus maha kuusikusse,</V>
<V>Kuningate ilumetsa,</V>
<V>Kuldakuuse vaiba alla;</V>
<V>Laskis laulu lendamaie,</V>
<V>Tugevama tõusemaie:</V>
<V>Laulis lehed lehtipuusse</V>
<V>Hiilatelles haljendama,</V>
<V>Hõiskas okkad okaspuusse</V>
<V>Siidi ilul siramaie,</V>
<V>Laulis käbid kuuskedesse</V>
<V>Päeva paistel punetama,</V>
<V>Tõrukesed tammedesse,</V>
<V>Kenad urvad kaskedesse,</V>
<V>Hõiskas õilmeurvakesed</V>
<V>Õilmepuiele iluksi,</V>
<V>Päeva paistel paisumaie,</V>
<V>Kuude valgel kasvamaie;</V>
<V>Laulis, et metsad mürasid,</V>
<V>Lagedad aga laksatasid,</V>
<V>Kõrved vastu kostelesid:</V>
<V>Kungla kuninga tüttered</V>
<V>Noorta meeste nuttelesid.</V>
<V>Teine venda, vennikene,</V>
<V>Istus maha kaasikusse,</V>
<V>Leinakase hõlma alla;</V>
<V>Laskis laulu lendamaie,</V>
<V>Tugevama tõusemaie,</V>
<V>Vägevama veeremaie.</V>
<V>Laulis õilmed õitsemaie,</V>
<V>Lilleõilmed läikimaie,</V>
<V>Laulis vilja välja peale,</V>
<V>Hõiskas õunad õunapuusse,</V>
<V>Sarapuisse pähkelida,</V>
<V>Laulis marjad visnapuusse,</V>
<V>Maasikad madalad murusse,</V>
<V>Sinikad samblasoosse,</V>
<V>Pohlakad palu äärtele,</V>
<V>Murakaida mätastelle,</V>
<V>Kobaraida pihlapuusse.</V>
<V>Laulis, et metsad mürasid,</V>
<V>Lagedad aga laksatasid,</V>
<V>Rägastikud raksatasid,</V>
<V>Kõrved vastu kostelesid.</V>
<V>Näkineiud, neitsikesed,</V>
<V>Noorta meesta nuttelesid.</V>
<V>Kolmas venda, vennikene,</V>
<V>Istus maha tammikusse,</V>
<V>Vanaisa ilumetsa,</V>
<V>Targa tamme hõlma alla;</V>
<V>Laskis laulu lendamaie,</V>
<V>Tugevama tõusemaie,</V>
<V>Vägevama veeremaie,</V>
<V>Tulisema tuiskamaie.</V>
<V>Laulis linnud lepikusse,</V>
<V>Laulukanad kaasikusse,</V>
<V>Laulukuked kuusikusse,</V>
<V>Mõistelinnud männikusse,</V>
<V>Targad linnud tammikusse,</V>
<V>Hõiskas puie latvadesse</V>
<V>Kägusida kukkumaie,</V>
<V>Tuvikesi tuikamaie;</V>
<V>Laulis rästad rägastikku,</V>
<V>Pesilinnud põõsastikku,</V>
<V>Lõokesed lagedalle,</V>
<V>Pääsukesed päevapaiste;</V>
<V>Laulis luiged lainetesse,</V>
<V>Pardid parve äärte peale,</V>
<V>Haned aga allikalle;</V>
<V>Hõiskas kena künnilinnu</V>
<V>Ööde iluks hõiskamaie,</V>
<V>Videvikul vilistama,</V>
<V>Enne koitu häälitsema.</V>
<V>Laulis, et mered mürasid,</V>
<V>Kaljud vastuje kärasid,</V>
<V>Puie ladvad paindusivad,</V>
<V>Mäekingud kõikusivad,</V>
<V>Pilved lausa lõhkesivad,</V>
<V>Taevas aga tarka kuulis.</V>
<V>Metsahaldja ainus tütar,</V>
<V>Metsapiigad peenikesed,</V>
<V>Kuldahiukseil näkineitsid</V>
<V>Nuttelesid noorta meesta:</V>
<V>Oleks see meesi meiega,</V>
<V>Kasvaks meile kaasaliseks!</V>
<V>Puie ladvul seistes päike,</V>
<V>Lahedama tuule õhku</V>
<V>Veeretelles õhtu vilu</V>
<V>Kuulutasid päeva kustu,</V>
<V>Lustipidamise lõppu;</V>
<V>Tuletasid meeste meelde</V>
<V>Kodu poole kõndimista.</V>
<V>Noorem venda, vennikene,</V>
<V>Kandis metsasaagi koormat,</V>
<V>Mis ei õlgasida muljund</V>
<V>Ega piinand pihtasida.</V>
<V>Mehed tõt’sid kolmekesi</V>
<V>Üle laia lagedate</V>
<V>Kiirel sammul kodu poole;</V>
<V>Seadsid silmad sihtimaie,</V>
<V>Suitsutähte tunnistama:</V>
<V>Kas ehk leelta keedukatel,</V>
<V>Pada auru välja paiskaks;</V>
<V>Aga suits ei tõusnud silma.</V>
<V>Mehed tõt’sid kolmekesi</V>
<V>Üle laia liivikute</V>
<V>Kiirest kodu ligemalle;</V>
<V>Seadsid silmad sihtimaie,</V>
<V>Olvist suitsu otsimaie,</V>
<V>Leelta auru vaatamaie.</V>
<V>Aga suits ei tõusnud silma,</V>
<V>Ega paistnud leemepajalt</V>
<V>Avaldavat aurukesta.</V>
<V>Mehed jõudsid õue alla,</V>
<V>Veeresivad väravalle,</V>
<V>Läksid lendes üle muru</V>
<V>Usinasti ukse ette,</V>
<V>Läksid kiirest lävedelle.</V>
<V>Kustund tule kübemetest,</V>
<V>Suitsuahtrast leeaugust</V>
<V>Märkasivad mehepojad,</V>
<V>Kuidas leekuninganna,</V>
<V>Valvsail silmil tulevahti,</V>
<V>Kodunta ära kadunud.</V>
<V>Noorem poega pajatama:</V>
<V>“Jõgi jooksulta kõvera,</V>
<V>Teedekäigid läevad metsa,</V>
<V>Ei ole lugu õieti.</V>
<V>Õuevärav seisab valla,</V>
<V>Lahti jäänud toa uksed,</V>
<V>Võõrad sammud murupinnal</V>
<V>Kuulutavad kurba lugu,</V>
<V>Õnnetumat juhtumista.”</V>
<V>Pojad puhusivad hääled,</V>
<V>Hõiked tuulde tõusemaie,</V>
<V>Saatsid vaiksel õhtu vilul</V>
<V>Kutsumista kauge’elle:</V>
<V>“Hüüa vastu, eidekene!</V>
<V>Kosta vastu, kullakene,</V>
<V>Laula vastu, linnukene,</V>
<V>Tõsta häälta, tedrekene!”</V>
<V>Aga eit ei teinud häälta,</V>
<V>Sõudnud vastu ei sõnakest.</V>
<V>Kostis vastu kõversilma,</V>
<V>Kutsus vastu laia kõrbi,</V>
<V>Laulis vastu laanemetsa,</V>
<V>Hüüdis vastu Hiiu saari,</V>
<V>Kukkus vastu Kuressaari.</V>
<V>Pojad puhusivad hääled,</V>
<V>Hõiked teist kord tõusemaie,</V>
<V>Saatsid vaiksel õhtu vilul</V>
<V>Kutsumised kauge’elle:</V>
<V>“Hüüa vastu, eidekene!</V>
<V>Kuku vastu, käokene,</V>
<V>Laula vastu, luigekene,</V>
<V>Tõsta häälta, tedretütar!”</V>
<V>Aga eit ei kostnud vastu,</V>
<V>Teind ei häälta tedrekene.</V>
<V>Kostsid vastu merekaldad,</V>
<V>Kukkusivad kaljuseinad,</V>
<V>Laulsid vastu merelained,</V>
<V>Hüüdis vastu tuulehoogu.</V>
<V>Pojad puhusivad hääled,</V>
<V>Kutsumised kolmat korda,</V>
<V>Saatsid vaiksel õhtuvilul</V>
<V>Kutsumised kauge’elle:</V>
<V>“Hüüa vastu, eidekene!</V>
<V>Kõõrutele, kodukana,</V>
<V>Laula vastu, kadund leski,</V>
<V>Kosta meie kutsu vastu,</V>
<V>Laste lahke laulu vastu!”</V>
<V>Aga eit ei kostnud vastu,</V>
<V>Teind ei häälta tedrekene,</V>
<V>Kõõrutand ei kodukana</V>
<V>Ega laulnud luigekene.</V>
<V>Kuhu hääli kuulunekse,</V>
<V>Sinna kaljud katkenekse,</V>
<V>Kuhu kutsu kostelekse,</V>
<V>Sinna metsad murdunekse,</V>
<V>Kuhu helki lendanekse,</V>
<V>Sinna lained langenekse,</V>
<V>Pilved pikalta lõhkevad.</V>
<V>Ei olnud leida eidekesta,</V>
<V>Kuulda kana kõõrutusta,</V>
<V>Kuulda tedre kudrutamist,</V>
<V>Käokese kukkumista</V>
<V>Kusagilta murumaalta,</V>
<V>Suuremasta samblasoosta,</V>
<V>Laia mere lainetesta,</V>
<V>Põõsastesta paksudesta</V>
<V>Ega kõrve keske’elta.</V>
<V>Õhk jäi vaikseks, tuuled tukku,</V>
<V>Uinusesse kõik see ilma.</V>
<V>Vennad läksid väravasta,</V>
<V>Läksid seltsis alla õue,</V>
<V>Kolmekesi koppelisse</V>
<V>Eide jälgi otsimaie,</V>
<V>Varga teeda vaatamaie.</V>
<V>Üks neist veeres vainiulle,</V>
<V>Teine kõndis koppelisse,</V>
<V>Kolmas merekalda peale.</V>
<V>Vanem venda, vennikene,</V>
<V>Kes see veeres vainiulle,</V>
<V>See ei leidnud eide jälgi</V>
<V>Ega saanud tunnismärki.</V>
<V>Teine venda, vennikene,</V>
<V>Kes see kõndis koppelisse,</V>
<V>See ei leidnud eide jälgi</V>
<V>Ega röövli radasida</V>
<V>Ega saanud tunnistähte,</V>
<V>Kuhu kana kadunekse,</V>
<V>Linnukene lendanekse.</V>
<V>Kolmas venda, vennikene,</V>
<V>Kes see läinud merekalda,</V>
<V>See sai selgeid märkisida,</V>
<V>Tõelikke tunnistähti,</V>
<V>Kuhu hella eidekene,</V>
<V>Kodukana kaotsi läinud.</V>
<V>Soome tuuslar, tuuletarka,</V>
<V>Oli laintelt lootsikuga</V>
<V>Pagu-urka põgenenud;</V>
<V>Oli valvel vahikorra</V>
<V>Lainte langul lõpetanud,</V>
<V>Kus ta mitu pikka päeva,</V>
<V>Mitu pimedada ööda</V>
<V>Videviku viivitusel</V>
<V>Varga saaki valvamassa.</V>
<V>Meestel kasvas kartlik mure,</V>
<V>Mitu mõtet ema kohta:</V>
<V>Kas ehk kaval kosilane,</V>
<V>Pettelikku peiukene</V>
<V>Eite kippund kimbutama,</V>
<V>Varga küüsil võrgutama.</V>
<V>Vanem venda pajatelles</V>
<V>Pani sõna sõudevalle:</V>
<V>“Läki leiba võttemaie,</V>
<V>Õhurooga otsimaie,</V>
<V>Väsind keha karastama, –</V>
<V>Heidame siis puhkamaie:</V>
<V>Ehk saab usin unenägu</V>
<V>Eide jälgi näitamaie;</V>
<V>Lähme homme otsimaie!”</V>
<V>Teine venda pajatelles</V>
<V>Pani sõna sõudevalle:</V>
<V>“Sängi rüpes suikudessa</V>
<V>Võib ehk taevaliku tarkus,</V>
<V>Uku unes ilmutada,</V>
<V>Kuidas jälgi kaste kannul,</V>
<V>Udupilve palitusel</V>
<V>Kadund eidest kätte saame,</V>
<V>Kuidas kallist kodukana,</V>
<V>Lendu läinud linnukesta</V>
<V>Kulli küüsist päästa võime.”</V>
<V>Pärast nõu pidamista,</V>
<V>Targa aru arvamista</V>
<V>Venitasid kaksi venda</V>
<V>Väsind keha karastama.</V>
<V>Noorem venda, vennikene,</V>
<V>Kalevite kallim poega,</V>
<V>Lese leina lepitaja,</V>
<V>Kurvastuse kustutaja,</V>
<V>Oli mõtteid teise teele,</V>
<V>Arvamisi iserada</V>
<V>Lendamaie läkitanud.</V>
<V>Kallis kangemehe poega</V>
<V>Nõnda mõtteid mõlguteli:</V>
<V>“Tänasida toimetusi</V>
<V>Ära viska homse varna!</V>
<V>Igal päeval omad ikked,</V>
<V>Tunnil omad toimetused,</V>
<V>Murekoorma muljutused,</V>
<V>Omad soovimuste sõuded.</V>
<V>Tahad tunnist tulu saada,</V>
<V>Õnnekesta õngitseda,</V>
<V>Ära võta aega viita,</V>
<V>Kauemini veel kõhelda.</V>
<V>Kiirelt käivad õnne sammud,</V>
<V>Viitjal viisi viletsusta,</V>
<V>Kõhelejal kuusi koormat,</V>
<V>Seitse salasõlmitusta.”</V>
<V>Kalli eide kadumine</V>
<V>Kurvastas mehe meelekest,</V>
<V>Kurnas südant murekoorem.</V>
<V>Kui nüüd vennad kahekesi</V>
<V>Sängis selga sirutasid,</V>
<V>Siisap tõttas noorem poega</V>
<V>Üle läve ukse ette,</V>
<V>Kargas kergelt üle muru,</V>
<V>Veeres virgalt vainiulle.</V>
<V>Seal aga sammu seisatelles</V>
<V>Käänas siis isa kalmule.</V>
<V>Kalevite kallim poega</V>
<V>Astub isa haua peale,</V>
<V>Istub kalmukünka peale</V>
<V>Kurba südant kergitama.</V>
<V>Isa hauasta küsima:</V>
<V>“Kes see liigub peale liiva,</V>
<V>Kes see astub peale haua?</V>
<V>Sõmer kukub silma peale,</V>
<V>Kruusa langeb kulmudelle.”</V>
<V>Poega mõistab, kostab vastu:</V>
<V>“Noorem poega, poisikene,</V>
<V>See’p see liigub peale liiva,</V>
<V>See’p see astub peale haua,</V>
<V>Istub mure muljutusel</V>
<V>Kadund isa kalmukünkal.</V>
<V>Tõuse üles, taadikene,</V>
<V>Ärka üles, isakene!</V>
<V>Tule teeda näitamaie,</V>
<V>Kuhu eideke kadunud!”</V>
<V>Isa kostab mätta alta,</V>
<V>Taati kalmusta kõneleb,</V>
<V>Mulla alta tõstab hääle:</V>
<V>“Ei või tõusta, poega noori,</V>
<V>Ei või tõusta, ei ärata!</V>
<V>Kalju rõhub peale rinna,</V>
<V>Kivi raske peale keha;</V>
<V>Kulmu katvad kullerkupud,</V>
<V>Silmi katvad sinililled,</V>
<V>Punalilled palgeida.</V>
<V>Tuuled juhtigu sul teeda,</V>
<V>Õhud õrnad õpetagu,</V>
<V>Taevatähed andku tarkust!”</V>
<V>Poega tõttas kiirel sammul,</V>
<V>Astme lennul mere poole,</V>
<V>Kõrge kaljukalda peale</V>
<V>Eide jälgi otsimaie,</V>
<V>Kadund kana püüdemaie.</V>
<V>Paik, kus enne seisnud paati,</V>
<V>Lootsik ala luuril olnud,</V>
<V>Seisis tühi kui pühitud.</V>
<V>Kalevite kallim poega</V>
<V>Vaatas kõrgelta kaljulta</V>
<V>Ehavalgel mere peale,</V>
<V>Laskis silmad lainetelle;</V>
<V>Vaatas, kuni silma kestis,</V>
<V>Vaate tiivad ulatasid:</V>
<V>Kas ehk kuskil merepinnal,</V>
<V>Laia lainte langutusel</V>
<V>Varga jälgi maha jäänud;</V>
<V>Kas ei kuskil tunnistähte,</V>
<V>Midagi ehk isemärki</V>
<V>Röövli riisumista näitaks:</V>
<V>Kas ei kadund eide kanda,</V>
<V>Jalavarvas märki jätnud,</V>
<V>Rada kuskil rajatanud?</V>
<V>Laine veeres laine jälil</V>
<V>Vetevooge veeretusel,</V>
<V>Kiigel kaldakalju vastu,</V>
<V>Lõhkes vahus kalda vastu,</V>
<V>Tuisatelles vetetolmu.</V>
<V>Aga muud ei märki olnud,</V>
<V>Sõnumeid ei keegi toonud,</V>
<V>Kes see täna lainte langul,</V>
<V>Vetepinnal veeretelles</V>
<V>Salateel käind sõitemassa.</V>
<V>Tähed taevasta sirasid</V>
<V>Lahkel silmal lainte peale,</V>
<V>Aga keelt ei olnud kuskil,</V>
<V>Sõna kellelgi ei suussa.</V>
<V>Nõnda langev laintemängi,</V>
<V>Vetepinna veerlemine</V>
<V>Ikka ühel ilul kiigub</V>
<V>Ega küsi iial, kes see</V>
<V>Täna tema niiskes rüpes,</V>
<V>Märjas kaisus surma leidnud.</V>
<V>Lainte kiikuv lustimängi,</V>
<V>Vete kena veerlemine,</V>
<V>Taevast vaatvad tähesilmad –</V>
<V>Need ei küsi meie rõõmu,</V>
<V>Küsi meie kurvastusi.</V>
<V>Laine veereb laine jälil,</V>
<V>Vetevooge veeretusel,</V>
<V>Kiigel kaldakalju vastu.</V>
<V>Lõhkeb vahus vastu kallast,</V>
<V>Tuisatelles vetetolmu,</V>
<V>Märga auru kallastelle,</V>
<V>Aga ei too sõnumida,</V>
<V>Kostmist iial küsijalle.</V>
<V>Laine veereb laine jälil,</V>
<V>Vetevooge veeretusel,</V>
<V>Kiigel kaldakalju vastu,</V>
<V>Lõhkeb vahtu vastu kallast.</V>
<V>Meie elulainekesed</V>
<V>Veeretavad õhtu vilul</V>
<V>Kõikudelles kalmukünka,</V>
<V>Mättamuru vaiba alla;</V>
<V>Tähesilmad vaatvad taevast,</V>
<V>Kuu vaatab kõrge’elta,</V>
<V>Päike paistab rõõmupalgel</V>
<V>Lahkujaida, magajaida.</V>
<V>Aga keelt ei ole kalmul,</V>
<V>Sõna iial tähte suussa,</V>
<V>Kuu ei oska kõneleda</V>
<V>Ega päike pajatada,</V>
<V>Küsijalle vastust anda.</V>
</TEXT>
</ITEM>
<ITEM nro="kalevipoeg04" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>4</ID>
</META>
<TEXT>
<CPT>Neljas lugu</CPT>
<K>Kalevipoja ujumisreis • Saare piiga • Laul merest</K>
<V>Kuku, kägu, kuldalindu,</V>
<V>Häälitsele, hõbenokka,</V>
<V>Veeretele, vaskikeeli!</V>
<V>Kuku meile kuulutusi,</V>
<V>Häälitsele ilmutusi,</V>
<V>Veeretele lauluvara,</V>
<V>Ketra kuulutuse lõnga!</V>
<V>Kui ei kuku, kukun ise,</V>
<V>Pajatelen, pardikene,</V>
<V>Lasen, luike, laulusida,</V>
<V>Seitsmekordseid sõnumida</V>
<V>Vanast ajast veeremaie.</V>
<V>Üks on sõnum hülge suusta,</V>
<V>Teine lainte tütterelta,</V>
<V>Kolmas rannakaljudelta,</V>
<V>Neljas näkineidudelta,</V>
<V>Viies veteemandalta,</V>
<V>Kuues kuude kudujalta,</V>
<V>Seitsmes saare taadi suusta,</V>
<V>Saare eide mälestustest.</V>
<V>Kaljuseinad kuulasivad,</V>
<V>Lained laiad luurisivad,</V>
<V>Tähtesilmad tunnistasid:</V>
<V>Kuidas Kalevite poega</V>
<V>Julgelt eide jälgesida,</V>
<V>Kadund tedre teeradasid</V>
<V>Hobuta läks otsimaie,</V>
<V>Täkuta läks tallamaie,</V>
<V>Ilma ratsuta rändama.</V>
<V>Mõni mees jääks mõtlemaie,</V>
<V>Mõni naine nuttemaie,</V>
<V>Mõni piiga pisaraile,</V>
<V>Kui nad Kalevite poega</V>
<V>Suure mere sõudemisel,</V>
<V>Keset laiu laineida,</V>
<V>Vahus vete voodi’issa</V>
<V>Üksipäini ööde peidus</V>
<V>Salateel saaks silmamaie.</V>
<V>Kui ei kaldalt silma sihti,</V>
<V>Silma sihti, vaate voli</V>
<V>Kusagilta jälgi kannud,</V>
<V>Teederada tähendanud,</V>
<V>Kargas noormees kõrge’elta</V>
<V>Kaldaservalt lainetesse,</V>
<V>Vooge laia voodi’isse,</V>
<V>Kohiseva vetesängi;</V>
<V>Sundis käsi sõudemaie,</V>
<V>Tagant jalgu tüürimaie,</V>
<V>Peas hiukseid purjetama.</V>
<V>Sõudis kiirelt Soome poole,</V>
<V>Tüüris otse Turja poole,</V>
<V>Purjeteli põhja poole;</V>
<V>Tõttas eite tabamaie,</V>
<V>Tetre paelust päästemaie,</V>
<V>Lindat lingust aitamaie.</V>
<V>Soovis Soome tuuslarida,</V>
<V>Tuuletarka tuuseldama,</V>
<V>Vargaküünta vemmeldama,</V>
<V>Röövelida rookimaie,</V>
<V>Et ei enam naisteröövi,</V>
<V>Neitsi vargel võrgutusi</V>
<V>Siia ilma sigineksi.</V>
<V>Vana Vanker, Rootsi Karu,</V>
<V>Põhjanaela, tähte poega,</V>
<V>Juhatasid siravsilmil</V>
<V>Taeva alta teederada</V>
<V>Minejalle merelaineil,</V>
<V>Näitasivad niisket teeda,</V>
<V>Märga rada Soomemaale,</V>
<V>Kõrge kaljuranna poole.</V>
<V>Mereteel ei ela tõlki</V>
<V>Kuskil külas, kõrtsidessa,</V>
<V>Ega ole osmikussa</V>
<V>Veteväljal kuskil vahti,</V>
<V>Kellelt teed võiks küsitella,</V>
<V>Õiendusta eksituses.</V>
<V>Tugev käsi lõhkus laineid,</V>
<V>Peksis laineid merepinnal,</V>
<V>Kiigutava vetekätki</V>
<V>Veereteli virka meesta,</V>
<V>Usinada ujujada</V>
<V>Langevate lainte turjal</V>
<V>Kaugemalle põhja poole,</V>
<V>Kaljuranna kallastelle.</V>
<V>Kalevipoeg, kangelane,</V>
<V>Lese leina lepitaja!</V>
<V>Ei sa tunnud tüdimusta,</V>
<V>Võimuselta väsimusta</V>
<V>Ega rammul raugemista,</V>
<V>Kui sa vagal teedekäigil</V>
<V>Eidekese jälgi a’asid,</V>
<V>Kadund tedre teeda käisid!</V>
<V>Tähed langesid ja tõusid</V>
<V>Omal viisil taeva veeres,</V>
<V>Põhjanaela pidas paika,</V>
<V>Vana vanker vankumata.</V>
<V>Tugev käsi lõhkus laineid,</V>
<V>Peksis laineid merepinnal,</V>
<V>Kiigutava vetekätki</V>
<V>Veereteli virka meesta,</V>
<V>Usinada ujujada</V>
<V>Langevate lainte turjal</V>
<V>Kaugemalle põhja poole,</V>
<V>Kaljuranna kallastelle.</V>
<V>Kalevite kallim poega</V>
<V>Kiirustelles kaugemalle</V>
<V>Tõttas eite tabamaie,</V>
<V>Röövlit kurja rookimaie.</V>
<V>Armu soovid südamessa,</V>
<V>Meelemõlgul kurjad mõtted</V>
<V>Karastasid kangelasta,</V>
<V>Et ei tüdind pikil teedel,</V>
<V>Väsind vesiradadella.</V>
<V>Juba sõela seisis servi,</V>
<V>Vardad veerdes valge vastu,</V>
<V>Kesköö võis ehk käsil olla,</V>
<V>Ehk küll kuskil kuulutaja,</V>
<V>Tunni sammu tunnistaja</V>
<V>Mereteel ei märki anna,</V>
<V>Miska mees võiks aega mõõta.</V>
<V>Ei siin laula Looja kukke,</V>
<V>Kõõrutele kanakene.</V>
<V>Kaladelle laulu kurku,</V>
<V>Sõna keelil sõlmitie.</V>
<V>Vetelainetelle veeres</V>
<V>Kerkidelles künkakene,</V>
<V>Sest sai lausa saarekene,</V>
<V>Kaunis tükki kuiva maada.</V>
<V>Kalev sõudis saare sihil</V>
<V>Kiirustelles kaugemalle.</V>
<V>Tugev käsi lõhkus laineid,</V>
<V>Peksis laineid merepinnal,</V>
<V>Kiigutava vetekätki</V>
<V>Veereteli virka meesta,</V>
<V>Usinada ujujada</V>
<V>Langevate lainte turjal</V>
<V>Kaugemalle põhja poole,</V>
<V>Sihtis saare ligidalle.</V>
<V>Kalevite kallim poega</V>
<V>Soovis puhkepaika saarel,</V>
<V>Hingetõmbamise mahti</V>
<V>Vähe aega ette võtta.</V>
<V>Tugev käsi lõhkus laineid,</V>
<V>Peksis laineid merepinnal,</V>
<V>Kiigutava vetekätki</V>
<V>Veereteli virka meesta</V>
<V>Kiirest saare kalda alla.</V>
<V>Kalevite kange poega</V>
<V>Siruteli väsind selga,</V>
<V>Vesil vettind külgesida</V>
<V>Vastu kaljurüngastikku,</V>
<V>Istuteli isteluida</V>
<V>Sammeldanud kivi sülle,</V>
<V>Kaljupingi keske’ella,</V>
<V>Jättis jalad ripakille,</V>
<V>Varbad vete veeretille,</V>
<V>Labad lainte laugudelle,</V>
<V>Kedrad vooge kiigutuseks,</V>
<V>Mereveele mängituseks.</V>
<V>Püüdis puhku pisukesta</V>
<V>Laugusida kokku lasta,</V>
<V>Tunni poole tukutelles,</V>
<V>Veerand tundi suikes viita.</V>
<V>Varem veel kui unevoli,</V>
<V>Suigu magus sünnitaja,</V>
<V>Vaimusilma varjutelles</V>
<V>Meelemärkamista mattis,</V>
<V>Võimust mehe üle võttis:</V>
<V>Värisesid ööde vaikest,</V>
<V>Pimeduse varjupõuest,</V>
<V>Rahusüle sügavusest</V>
<V>Laulukeermed kerkimaie,</V>
<V>Kargasivad kõrvadesse;</V>
<V>Piiga kena pillikene,</V>
<V>Neiulikku noori hääli,</V>
<V>Laululinnu lõksutused</V>
<V>Nõnda kulda kukkusivad</V>
<V>Kui see kägu kuusikussa,</V>
<V>Künnilindu lepikussa.</V>
<V>Kalevite kange poega</V>
<V>Keeras kõrvad kuuludelle:</V>
<V>Kas see kägu kukub kulda,</V>
<V>Alta hammaste hõbedat,</V>
<V>Pealta keele penningida,</V>
<V>Keskelt keele killingida?</V>
<V>Piiga laul aga pajateli,</V>
<V>Noori kukku kostis nõnda:</V>
<V>“Kaugella on minu kaasa,</V>
<V>Vete taga armukene,</V>
<V>Kaugel on, kaugella nähikse;</V>
<V>Vahel palju vastalisi:</V>
<V>Meri laia ja lageda,</V>
<V>Viisi järveda vesista,</V>
<V>Kuusi kuiva nõmmikuda,</V>
<V>Seitse sooda sitke’eda,</V>
<V>Kaheksa karja-aruda,</V>
<V>Üheksa hüva jõgeda,</V>
<V>Kümme külma allikada,</V>
<V>Kakskümmend muuda kinnitusta.</V>
<V>Saa ei siit mina minema</V>
<V>Ega saa tema tulema;</V>
<V>Saa ei kuuski teda kuulda,</V>
<V>Nädalas ei teda näha,</V>
<V>Saa ei aastas tema armu,</V>
<V>Armukaisu haudumista,</V>
<V>Sõbra rüpe soojendusta.</V>
<V>Kaugella on minu kaasa,</V>
<V>Vete taga armukene;</V>
<V>Kaugel on, kaugella nähikse,</V>
<V>Vahel palju vastalisi,</V>
<V>Vee ja kuiva kinnitusi.</V>
<V>Tuul tal viigu tervisida,</V>
<V>Aja tiivad armusida,</V>
<V>Pilved pikkada igada,</V>
<V>Lained lahkeid elupäevi,</V>
<V>Vihmasagar saadikuida,</V>
<V>Taevas tarka meelekesta!</V>
<V>Kui on õnne, siis elagu;</V>
<V>Kui on terve, tehku tööda!</V>
<V>Nii mitu tervista temale,</V>
<V>Kui mitu mõteta minulla,</V>
<V>Nii mitu tervista temale,</V>
<V>Kui mitu soovida südamel;</V>
<V>Nii mitu tervista temale,</V>
<V>Kui on lehti lepikussa,</V>
<V>Kaseurbi kaasikussa,</V>
<V>Kuuseokkaid kuusikussa;</V>
<V>Nii mitu tervista temale,</V>
<V>Kui on laineida merella,</V>
<V>Kui on tähti taeva’assa!”</V>
<V>Kalevite kallim poega</V>
<V>Siruteli kaelasooni</V>
<V>Kena laulusõnu kuuldes:</V>
<V>Kas ei kallist kukkujada,</V>
<V>Laulurikast linnukesta,</V>
<V>Sõnalista sõstrasilma</V>
<V>Neiukest saaks nähtavalle?</V>
<V>Öine pimeduse varju,</V>
<V>Udu umbne kuuekene</V>
<V>Kattis saarekese kinni.</V>
<V>Läikivada tuleleeki</V>
<V>Ühest kohast üksikuna</V>
<V>Tõusis üles tamme alta,</V>
<V>Lehtis tamme ligidalta.</V>
<V>Tule paistuse piirdel</V>
<V>Istus ilus laululindu,</V>
<V>Kuldanokka neiukene.</V>
<V>Käharhiuksed katsid kaela,</V>
<V>Krookes käiksed kõrget rinda.</V>
<V>See’p see laulis linnukeeli,</V>
<V>Künnilinnu lõksutusel,</V>
<V>See’p see salaleinamista,</V>
<V>Igatsusta ilmuteli,</V>
<V>Istus helel tulepaistel</V>
<V>Õitselise valvamisel:</V>
<V>Vahtis eide lõuendida,</V>
<V>Mis seal murul laialisti</V>
<V>Päeva paistel pleekisivad,</V>
<V>Ööde vilul haudusivad,</V>
<V>Mis ta ise pikal talvel</V>
<V>Kedral lõngaks keerutanud,</V>
<V>Mis ta ise hiljemini</V>
<V>Kangasjalgella kudunud,</V>
<V>Lõuendiksi lõksutanud.</V>
<V>Käed küll kangasta kudusid,</V>
<V>Sõrmed niisi nõtkutasid,</V>
<V>Jalad suksi sõtkusivad,</V>
<V>Suu aga seadis laulusida.</V>
<V>Kalevite kallis poega</V>
<V>Hakkas vastu hõikamaie,</V>
<V>Laulu teista loomaie,</V>
<V>Piiga laulu pilgatelles</V>
<V>Seadis sõnad sõudevalle,</V>
<V>Värsid nõnda veeremaie:</V>
<V>“Mis sa kauget kahetsedes,</V>
<V>Vetetagust vesilaugel</V>
<V>Lesena lähed leinama?</V>
<V>Miks sa, piiga peenikene,</V>
<V>Peigu ligemalta põlgad?</V>
<V>Ligi on, ligi nähikse,</V>
<V>Ligemal on kallim kaasa,</V>
<V>Armsam hauduvada kaissu.</V>
<V>Ei ole vahel vastalista</V>
<V>Ega kuskil kinnitusta;</V>
<V>Ei ole vahel laia merda,</V>
<V>Kinnitavaid järvesida,</V>
<V>Ei ole kuivi nõmmikuida</V>
<V>Vahel kuskil nõlgatille;</V>
<V>Ei ole karja-arusida,</V>
<V>Ei ka hüva jõgesida</V>
<V>Ega külmi allikaida.</V>
<V>Ligi on, ligi nähikse,</V>
<V>Ligimail on parem peigu,</V>
<V>Siinap soojem armukaissu,</V>
<V>Siinap rikkam rõõmurüppe.</V>
<V>Ligi on, ligi nähikse,</V>
<V>Ligi parem peiukene,</V>
<V>Kangem meesi kuulsast külast,</V>
<V>Parem poissi, perepoega.</V>
<V>Kõrged koivad, laiad oimud</V>
<V>Kandsid teda lainte kiigul,</V>
<V>Veeretasid vetevoogel</V>
<V>Salamahti saare randa,</V>
<V>Saare piigadelle õnneks,</V>
<V>Saare tütarde tuluksi.”</V>
<V>Saare piiga, peenikene,</V>
<V>Küll ta kuulis petis-kukku,</V>
<V>Petispoisi pajatusta,</V>
<V>Küll ta tahtis tasakesi</V>
<V>Näha laulukukekesta,</V>
<V>Poolil pilul poisikesta,</V>
<V>Kes see laulu laksatanud.</V>
<V>Küllap, vaene, kogemata</V>
<V>Astus ise argsel sammul</V>
<V>Luuridessa ligemalle;</V>
<V>Astus sammu, astus kaksi,</V>
<V>Kogemata kümme sammu,</V>
<V>Teademata teise kümne,</V>
<V>Arvamata veel ehk sada,</V>
<V>Mõistemata mitu peale;</V>
<V>Tahtis lauljat tunnistada:</V>
<V>Kas tuli Soomest sugulane,</V>
<V>Ehk kas Virust viinakruusi,</V>
<V>Kosilane kihladega?</V>
<V>Saare piiga, peenikene!</V>
<V>Püüa pakku põgeneda:</V>
<V>Enne kui sind vaate vangi</V>
<V>Silm saab kinni sidumaie,</V>
<V>Et ei pääse paigastagi,</V>
<V>Kohastagi kanakene!</V>
<V>Saare piiga, peenikene</V>
<V>Nägi murul noore mehe,</V>
<V>Nägi kaldal kangelase,</V>
<V>Läks siis vähe ligemalle.</V>
<V>Ööde vilul viibidelles</V>
<V>Saivad sõnu sahkamaie,</V>
<V>Juttu lausalt lahutama,</V>
<V>Kuni armu kütkendused,</V>
<V>Varsti sõpruse sidemed</V>
<V>Südant saivad sulatama,</V>
<V>Meelta metsa eksitama.</V>
<V>Saare piiga, peenikene,</V>
<V>Istus ise mehe kõrva,</V>
<V>Langes lapse rumalusel</V>
<V>Kogemata kalda peale,</V>
<V>Sammeldanud kivisängi.</V>
<V>Saare piiga, sõstrasilma!</V>
<V>Mis tal veeres vigastusta?</V>
<V>Miks ta kisal kiljatama,</V>
<V>Pisarate kaebepillil</V>
<V>Hakkas abi hüüdemaie?</V>
<V>Kas tal Kalevi kaisussa,</V>
<V>Armusüle haudumisel</V>
<V>Niuetest ehk niksatie,</V>
<V>Labaluust ehk naksatie,</V>
<V>Puusaluida pigistati?</V>
<V>Mis sul tüli tehtanekse,</V>
<V>Mis sul viga sünnitie?</V>
<V>Isa kuulis tütre kisa,</V>
<V>Ema lapse kiljatusta;</V>
<V>Ärkasivad une ikkest,</V>
<V>Pääsid magamise paelust,</V>
<V>Esiotsalt arvatelles,</V>
<V>Kas ehk kuri unenägu</V>
<V>Petissõnu pajatanud.</V>
<V>Aga piiga pisarpilli,</V>
<V>Kaebamise kiljatused</V>
<V>Kõlasivad ärkvel kõrva.</V>
<V>Saare taati tõusis sängist,</V>
<V>Tuli välja voodi’ista,</V>
<V>Võttis kätte vembelada,</V>
<V>Kargas lugu kuulamaie,</V>
<V>Viga ise vaatamaie:</V>
<V>Kas ehk poissi pettusella,</V>
<V>Röövel kurjal riisumisel</V>
<V>Eide vara tütterelta</V>
<V>Ööde varjul varastanud?</V>
<V>Kui nüüd saare taadi silmad</V>
<V>Kange mehe kaldal nägid,</V>
<V>Kukkus vemmal valjust pihust,</V>
<V>Suri sõna keelepaelul</V>
<V>Ehmatuse hirmu alla,</V>
<V>Kartus nägu kahvateli.</V>
<V>Tütar noori seisis norgus,</V>
<V>Parti kurba parve ääres,</V>
<V>Ega tõstnud arga silma,</V>
<V>Pisarraskeid laugusida,</V>
<V>Punepaisul palgeida</V>
<V>Mitte ülesse murulta,</V>
<V>Ega sahand sõnakesta.</V>
<V>Kalevipoeg, kangelane,</V>
<V>Istukili kaljurünkal</V>
<V>Sammeldanud kivi süles</V>
<V>Küsis taadilt kartuseta,</V>
<V>Kas ehk eile õhtul hilja</V>
<V>Soome tuuslar, tuuletarka,</V>
<V>Virust tulles veeretelles,</V>
<V>Kodu poole purjetelles</V>
<V>Saarest mööda oli sõudnud.</V>
<V>Saare taati kostis vastu:</V>
<V>“Ei ole näinud, vennikene,</V>
<V>Tuuletarka-tuuslarida</V>
<V>Minu silma mitmel päeval,</V>
<V>Mitte mitmel nädalalgi.</V>
<V>Ütle, võõras vahva meesi,</V>
<V>Kus sul kodu, kasvupaika,</V>
<V>Lapsepõlve pesakene!</V>
<V>Kes sind sugul sigitanud,</V>
<V>Ilma peale ilmutanud?</V>
<V>Kelle ema rikas rüpe,</V>
<V>Paisutelev rinnapiima</V>
<V>Kanget poega kosutanud?</V>
<V>Nii kui jumalikku idu,</V>
<V>Vägev taaralaste võsu</V>
<V>Paistab sinu palgeilta,</V>
<V>Sirab välja silmadesta,</V>
<V>Kasvab keha kombeista.”</V>
<V>Kalevite poega mõistis,</V>
<V>Kavalasti vastu kostis:</V>
<V>“Viru ranna viirudella,</V>
<V>Harju kaljuharjadella,</V>
<V>Lääne ranna liivikuilla</V>
<V>Mõnda teeda tallatie,</V>
<V>Mitu rada rajatie,</V>
<V>Astmejälge armitie.</V>
<V>Üks on rada koduteeda,</V>
<V>Tallermaada tuttavada,</V>
<V>Armsam mulle astmejälgi,</V>
<V>Mis mind isa õue alla,</V>
<V>Eide armu koppelisse,</V>
<V>Venna vainu väravasse</V>
<V>Kõige kiiremalta kannab.</V>
<V>Sealtap tammi tüvest tõusin,</V>
<V>Kasu kännusta kasvasin,</V>
<V>Võsu juuresta võõrdusin.</V>
<V>Seal mul lapsekätki seisis,</V>
<V>Sealap pesa kalju peidus;</V>
<V>Sinna mängi mälestused</V>
<V>Murupinda maha jäivad.</V>
<V>Sugulla mind sigitanud,</V>
<V>Ilma peale ilmutanud</V>
<V>Tugevate meeste taati;</V>
<V>Rikasrüpel eidekene,</V>
<V>Paisuvrinnal piima andja</V>
<V>Kasvas Lääne lepikusta,</V>
<V>Tõusis ta tedremunasta.</V>
<V>Näed sa jumalikku idu,</V>
<V>Taaralaste vägev-võsu.</V>
<V>Arva, kas ei ainuüksi</V>
<V>Kalevite kange taati</V>
<V>Võinud poega pillutada,</V>
<V>Võsukesta istutada?</V>
<V>Ehk võib viimne äbarikku,</V>
<V>Lese Linda pesamuna,</V>
<V>Seista sinu silma vaatel?”</V>
<V>Saare piiga, peenikene,</V>
<V>Kuulas kohkel võõra juttu,</V>
<V>Kahvateli surnukarva,</V>
<V>Kui ta isaks Kalevida,</V>
<V>Lindat emaks tunnistanud.</V>
<V>Ehmatanud hellakene,</V>
<V>Saare piiga, peenikene,</V>
<V>Liugles kalda ligemalle,</V>
<V>Äkilise serva peale,</V>
<V>Sealap sammu komisteli,</V>
<V>Sealap piiga libastelles</V>
<V>Üle kaela merre kukkus,</V>
<V>Langes laia lainetesse,</V>
<V>Mere põhja sügavasse.</V>
<V>Laine kattis lapsukese,</V>
<V>Vesi mattis piigakese,</V>
<V>Kattis, mattis noorukese.</V>
<V>Laine kattis, vesi mattis</V>
<V>Saare eide silmatera,</V>
<V>Saare taadi tuvikese.</V>
<V>Isa tõstis hädakisa,</V>
<V>Appihüüdemise häälta.</V>
<V>Kalevipoeg kargas merre,</V>
<V>Liugles lainevaiba alla</V>
<V>Kadund kana otsimaie,</V>
<V>Uppund neidu aitamaie,</V>
<V>Laine kaisust lunastama.</V>
<V>Aga lainte laia rüpe,</V>
<V>Vete vilu voodikene</V>
<V>Pidas kinni piigakesta</V>
<V>Ega annud armukesta</V>
<V>Märjast kaisust enam välja.</V>
<V>Kalevipoeg tõstis peada,</V>
<V>Kaela laia lainetesta,</V>
<V>Hüüdis kaldal ootajalle,</V>
<V>Pajatas piiga taadile:</V>
<V>“Jumalaga, saare taati,</V>
<V>Jumalaga, isa kurba!</V>
<V>Tütar sinul sattus vette,</V>
<V>Ema minul varga võrku;</V>
<V>Viletsad me, vennikesed,</V>
<V>Õnnetumad ühevõrra!” –</V>
<V>Nõnda pajatelles pistis</V>
<V>Kalevite kallim poega</V>
<V>Kiirel oimul ujumaie,</V>
<V>Saarest ära sõudemaie.</V>
<V>Vahutaval lainte veerul,</V>
<V>Lainte kiigul, tuule viigul</V>
<V>Kadus kangelase poega</V>
<V>Saare taadi silma eesta.</V>
<V>Tugev käsi lõhkus laineid,</V>
<V>Peksis laineid merepinnal;</V>
<V>Kiigutava vetekätki</V>
<V>Veereteli virka meesta,</V>
<V>Usinada ujujada,</V>
<V>Langevate lainte turjal</V>
<V>Kaugemalle põhja poole,</V>
<V>Kaljuranna kallastelle.</V>
<V>Saare taadi kisa peale,</V>
<V>Appikutsumise kannul</V>
<V>Tõttas sängist saare eite,</V>
<V>Tõttas häda tunnistama,</V>
<V>Juhtund lugu vaatamaie.</V>
<V>Oh mu hella eidekene!</V>
<V>Miks sa soojast sängist tulid,</V>
<V>Varjuvaiba katte alta?</V>
<V>Kurbus-külmad kuulutused,</V>
<V>Jääkülmad ilmutused,</V>
<V>Raherasked avaldused</V>
<V>Saavad südant kohmetama,</V>
<V>Verda soontes tarretama.</V>
<V>Laintes sinu lapse sängi,</V>
<V>Vetes kulla voodikene,</V>
<V>Kalakudus hella kätki,</V>
<V>Meres marjukese kamber.</V>
<V>Laintest ei saa lapsehoidjat,</V>
<V>Veest ei vibu vibutajat,</V>
<V>Kalakudust ei kaitsejat</V>
<V>Ega merest mängitajat.</V>
<V>Oh mu hella eidekene,</V>
<V>Miks sa vara voodist tulid,</V>
<V>Enne koitu sängi kaisust</V>
<V>Surmasõnumida kuulma?</V>
<V>Keda sina, eidekene,</V>
<V>Kallil kombel kasvatanud,</V>
<V>Suu juures suigutanud,</V>
<V>Hellal piimal imetanud,</V>
<V>Armukaisul kosutanud,</V>
<V>Kahel käel kiigutanud,</V>
<V>Magab külma lainte alla,</V>
<V>Märjas sängis merepõhjas.</V>
<V>Oh mu hella eidekene,</V>
<V>Tee sa reha pikal varrel,</V>
<V>Tee sa rehapulgad pikad,</V>
<V>Rehavarsi vanast vasest,</V>
<V>Pulgad tugev-teraksesta:</V>
<V>Mine merda riisumaie,</V>
<V>Laineida äigamaie,</V>
<V>Kõntsast loogu kiskumaie!</V>
<V>Võta, taati, uued võrgud,</V>
<V>Võta noodad tugevamad,</V>
<V>Mine õnne katsumaie:</V>
<V>Kas ehk leiad tütre jälgi,</V>
<V>Püüad piiga lainetesta,</V>
<V>Merepõhja sügavusest!</V>
<V>Läksid merda pühkimaie,</V>
<V>Merepõhja riisumaie,</V>
<V>Laintest loogu võttemaie;</V>
<V>Rehad käessa pikal varrel,</V>
<V>Rehapulgad väga pikad.</V>
<V>Varred rehal on vasesta,</V>
<V>Rehapulgad teraksesta,</V>
<V>Rehapide rauast tehtud.</V>
<V>Mis seal tõusis pühkmetesta,</V>
<V>Mis seal kasvas riismetesta?</V>
<V>Tammi tõusis pühkmetesta,</V>
<V>Kuuski kulla riismetesta.</V>
<V>Viisid tammi koduje,</V>
<V>Kandsid kuuse koppelisse.</V>
<V>Läksid merda pühkimaie,</V>
<V>Merepõhja riisumaie,</V>
<V>Ääresida äigamaie;</V>
<V>Rehad vaskised käessa,</V>
<V>Rehapulgad teraksesta,</V>
<V>Rehapide rauast tehtud.</V>
<V>Mis seal tõusis pühkmetesta,</V>
<V>Mis seal kasvas riismetesta?</V>
<V>Pühkmeist tõusis kotkamuna,</V>
<V>Riismetesta raudkübara;</V>
<V>Panid muna kübarasse,</V>
<V>Kandsid koju kamberisse.</V>
<V>Läksid merda pühkimaie,</V>
<V>Merepõhja riisumaie,</V>
<V>Mereääri äigamaie,</V>
<V>Mereurkaid uurimaie.</V>
<V>Mis seal tõusis pühkmetesta,</V>
<V>Mis seal kasvas riismetesta?</V>
<V>Pühkmetesta tõusis kala,</V>
<V>Riismeist hõbekausikene.</V>
<V>Panid kala hõbekaussi,</V>
<V>Kandsid koju kelderisse.</V>
<V>Läksid merda pühkimaie,</V>
<V>Merepõhja riisumaie,</V>
<V>Laintest loogu võttemaie,</V>
<V>Mereääri äigamaie,</V>
<V>Mereurkaid otsimaie:</V>
<V>Kas ei leiaks kodukana,</V>
<V>Lainetesse kukkund lasta?</V>
<V>Kuulge, kuulge, kurvad kõrvad,</V>
<V>Mis seal laulab lainetesta?</V>
<V>Kuulge, kuulge, kurvad kõrvad,</V>
<V>Mures muljutud südamed:</V>
<V>Mis seal merel häälitsemas,</V>
<V>Laintelangul laulemassa,</V>
<V>Vete veerdel vilistamas?</V>
<V>Kohiseva lainte keskelt</V>
<V>Pääses lugu liikumaie,</V>
<V>Sügavasta meresängist</V>
<V>Sõnad nõnda sõudemaie:</V>
<V>“Neiu läks merda kiikumaie,</V>
<V>Lainetesse laulemaie;</V>
<V>Pani kingad kivi peale,</V>
<V>Paatrid pikale pajule,</V>
<V>Siidilindid liiva peale,</V>
<V>Sõrmuksed sõmera peale;</V>
<V>Hakkas merda kiikumaie,</V>
<V>Lainte lugusida laulma.</V>
<V>Mis see välkusi meresta,</V>
<V>Mis see läikisi lainetesta?</V>
<V>Kuldamõõk meresta välkus,</V>
<V>Hõbeoda lainetesta,</V>
<V>Vaskne ambu kalakudust.</V>
<V>Läksin mõõka võttemaie,</V>
<V>Hõbeoda püüdemaie,</V>
<V>Vaskist ambu õngitsema.</V>
<V>Tuli vastu vanameesi,</V>
<V>Vanameesi, vaskimeesi,</V>
<V>Vaskikübara peassa,</V>
<V>Vaskisärki tal seljassa,</V>
<V>Vaskivööke niude ümber,</V>
<V>Vaskikinda’ad käessa,</V>
<V>Vaskisaapa’ad jalassa,</V>
<V>Vaskikannuksed saapassa,</V>
<V>Vaskikilbid pannalvöölla,</V>
<V>Vaskikirjad kilpidella.</V>
<V>Vaskikeha, vaskikaela,</V>
<V>Vaskisuu ja vaskisilmad.</V>
<V>Vaskimees neiult küsima:</V>
<V>“Mis teeb mõrsja meressa,</V>
<V>Väike vete lainetessa,</V>
<V>Kodukana kalakudus?”</V>
<V>Neidu mõistis, vastu kostis,</V>
<V>Pajateli pardikene:</V>
<V>“Läksin merda kiikumaie,</V>
<V>Lainetesse laulemaie;</V>
<V>Nägin kuldamõõga välki,</V>
<V>Hõbeoda varre läiki,</V>
<V>Vaskse ammu hiilgamista;</V>
<V>Tahtsin mõõka taga nõuda,</V>
<V>Hõbeoda lunastada,</V>
<V>Vaskist ambu ostaneda.”</V>
<V>Vaskimeesi vastu kostis,</V>
<V>Vaskikeelilla kõneles:</V>
<V>“Kuldamõõk on Kalevite,</V>
<V>Hõbeoda Olevite,</V>
<V>Vaskiambu Sulevite</V>
<V>Varjul hoietud varandus.</V>
<V>Vaskimees on vara vahti,</V>
<V>Kuldamõõkade varjaja,</V>
<V>Hõbeoda hoidija,</V>
<V>Vaskiammu kaitseja.</V>
<V>Tule kaasaks vaskiselle,</V>
<V>Kodukanaks mõõga vahil’,</V>
<V>Õhtumängiks oda hoidjal’,</V>
<V>Ammu kaitsjal’ armukeseks:</V>
<V>Siis saad kalli kuldamõõga,</V>
<V>Hõbedast Olevi oda,</V>
<V>Vaskse ammu kingituseks,</V>
<V>Kihla pandiks kallid anded.”</V>
<V>Neidu mõistis, vastu kostis,</V>
<V>Pajateli pardikene,</V>
<V>Lõksateli luigelindu:</V>
<V>“Põllume’e tütar peenikene,</V>
<V>Talume’e tütar tallekene</V>
<V>Leiab mehi kuivalt maalta,</V>
<V>Peigu põllume’e sugusta,</V>
<V>Kaasa leivame’e külasta.”</V>
<V>Vaskimeesi naeratie,</V>
<V>Neidu jalga komistie,</V>
<V>Komistie kogemata,</V>
<V>Libastas libedal liival,</V>
<V>Sattus salahaudadesse,</V>
<V>Kukutas kalakudusse,</V>
<V>Mereurkasse udusse,</V>
<V>Lainte laia kamberisse.</V>
<V>Vesi võitis neiukese,</V>
<V>Lained katsid lapsukese,</V>
<V>Kudu kodukanakese.</V>
<V>Isa tõttas otsimaie,</V>
<V>Ema tõttas otsimaie,</V>
<V>Kadund jälgi kuulamaie:</V>
<V>Kus see kallis kana jäänud,</V>
<V>Kenam õue hanekene?</V>
<V>Kas on kulli, kurja lindu,</V>
<V>Kas ehk vares, vargalindu,</V>
<V>Kas ehk petis peiukene</V>
<V>Kana viinud pesa varjust,</V>
<V>Hane ujumise paigast,</V>
<V>Piiga peidetud kamberist? –</V>
<V>Leidsid kingad kividelta,</V>
<V>Paatrid pikalta pajulta,</V>
<V>Leidsid lindid liivikulta,</V>
<V>Sõrmuksed sõmera pealta,</V>
<V>Ehted pajuoksadelta –</V>
<V>Neidu noorta ei leietud,</V>
<V>Kallist kana ei silmatud.</V>
<V>Neidu noori, tütar kallis</V>
<V>Nende silmil nägemata.</V>
<V>Neidu nõrkes mere põhjas,</V>
<V>Kana kallis kudus suikus,</V>
<V>Uinus lainte kamberissa.</V>
<V>Hakkasid neidu hüüdemaie,</V>
<V>Kallist kana kutsumaie:</V>
<V>“Tule koju, tütrekene!</V>
<V>Tõtta, kana, kamberisse,</V>
<V>Rutta koju, kullakene!”</V>
<V>Tütar mõistis, vastu kostis,</V>
<V>Vari merelta kõneles,</V>
<V>Leinahääli laineista:</V>
<V>“Või ei tulla, taadikene!</V>
<V>Ei ma pääse, eidekene!</V>
<V>Vete koorem vaevab kulmu,</V>
<V>Lainte raskus silmalaugu,</V>
<V>Meri sügav südameda.</V>
<V>Läksin merda kiikumaie,</V>
<V>Lainetesse laulemaie,</V>
<V>Vete pinnal pajatama;</V>
<V>Panin kingad kivi peale,</V>
<V>Paatrid pikale pajule,</V>
<V>Siidilindid liiva peale,</V>
<V>Sõrmuksed sõmera peale,</V>
<V>Ehted pajuoksadelle.</V>
<V>Hakkasin merda kiikumaie,</V>
<V>Laintelugu laulemaie,</V>
<V>Vetelugu veeretama,</V>
<V>Kuldamõõka meres välkus,</V>
<V>Hõbeoda laines läikis,</V>
<V>Vaskiambu vastu hiilgas;</V>
<V>Mina mõõka võttemaie,</V>
<V>Hõbeoda püüdemaie,</V>
<V>Vaskist ambu tabamaie.</V>
<V>Tuli vastu vanameesi,</V>
<V>Vanameesi, vaskimeesi;</V>
<V>Vaskikübara peassa,</V>
<V>Vaskisärki seljassa,</V>
<V>Vaskised kindad käessa,</V>
<V>Vaskised saapad jalassa,</V>
<V>Vaskikannuksed saapassa,</V>
<V>Vaskivööda niude ümber,</V>
<V>Vaskikilbid vööde küljes,</V>
<V>Vaskikirjad kilpidella;</V>
<V>Vaskikael ja vaskikeha,</V>
<V>Vaskisuu ja vaskisilmad.</V>
<V>Vaskimees neiulta küsima:</V>
<V>“Mis teeb mõrsja meressa,</V>
<V>Väikene vete lainetes,</V>
<V>Kodukana kalakudus,</V>
<V>Hani mereurka udus?”</V>
<V>Mina mõistsin, kohe kostsin,</V>
<V>Pajatelles pardikene,</V>
<V>Kõõrutelles kanakene,</V>
<V>Hõbenokka linnukene:</V>
<V>“Läksin merda kiikumaie,</V>
<V>Lainetesse laulemaie,</V>
<V>Vete veerel vilistama;</V>
<V>Nägin kuldamõõga välki,</V>
<V>Hõbeoda varre läiki,</V>
<V>Vaskse ammu hiilgamista:</V>
<V>Tahtsin mõõkada tabada,</V>
<V>Hõbeoda lunastada,</V>
<V>Vaskset ambu ära osta.”</V>
<V>Vaskimeesi vastu kostis,</V>
<V>Vaskikeelella kõneles:</V>
<V>“Kuldamõõka on Kalevite,</V>
<V>Hõbeoda Olevite,</V>
<V>Vaskne ambu Sulevite</V>
<V>Varjul hoietud varada.</V>
<V>Vaskimees on vara vahti,</V>
<V>Kuldamõõga varjaja,</V>
<V>Hõbeoda hoidija,</V>
<V>Vaskse ammu kaitseja.”</V>
<V>Vanameesi, vaskimeesi,</V>
<V>Tahtis kaasaks mind kosida,</V>
<V>Kodukanaks meelitada,</V>
<V>Kaisulinnuks kasvatada;</V>
<V>Pakkus kihlaks kuldamõõka,</V>
<V>Salapandiks hõbeoda,</V>
<V>Vaskiambu armu andeks:</V>
<V>Kui ma temale läheksin,</V>
<V>Kätta vanale annaksin. –</V>
<V>Mina vastu tõrkumaie,</V>
<V>Oma paiga peiukesi,</V>
<V>Oma koha kosilasi</V>
<V>Tema vastu kiitlemaie.</V>
<V>Vaskimeesi naeratie.</V>
<V>Minu jalga komistie,</V>
<V>Libastas libeda liivale,</V>
<V>Sattus salahaudadesse,</V>
<V>Kukutas kalakudusse,</V>
<V>Mereurkasse udusse.</V>
<V>Vesi võitis neiukese,</V>
<V>Lained katsid kanakese:</V>
<V>Sinna, noori, ma nõrkesin,</V>
<V>Sinna, kana, ma kadusin,</V>
<V>Linnukene lingu läksin,</V>
<V>Vähki natassa veeresin.</V>
<V>Läksin merda kiikumaie,</V>
<V>Lainetesse laulemaie,</V>
<V>Vetelugu vilistama,</V>
<V>Kuldamõõka püüdemaie,</V>
<V>Hõbeoda otsimaie,</V>
<V>Vaskiambu õngitsema.</V>
<V>Seal mu jalga komistie,</V>
<V>Sattusin salahaudadesse,</V>
<V>Kukkusin kalakudusse,</V>
<V>Mereurkasse udusse.</V>
<V>Sinna ma, kana, kadusin,</V>
<V>Sinna, linnuke, suikusin,</V>
<V>Sinna, noori, ma nõrkesin,</V>
<V>Sinna, lilleke, närtsisin!</V>
<V>Ära nuta, eidekene!</V>
<V>Ära kaeba, taadikene!</V>
<V>Merella on minul koda,</V>
<V>Lainte all mul salatare.</V>
<V>Läksin merda kiikumaie,</V>
<V>Lainetesse laulemaie,</V>
<V>Vetelugu vilistama:</V>
<V>Sattusin salahaudadesse,</V>
<V>Kukkusin kalakudusse,</V>
<V>Mereurkasse udusse,</V>
<V>Sinna ma, kana, kadusin,</V>
<V>Sinna surin, linnukene,</V>
<V>Sinna, noori, ma nõrkesin.</V>
<V>Sinna, lilleke, närtsisin,</V>
<V>Sinna, sõstrasilm, suikusin.</V>
<V>Ära nuta, eidekene!</V>
<V>Ära kaeba, taadikene!</V>
<V>Merella on minul koda,</V>
<V>Lainte all mul salatare,</V>
<V>Kalakudus kambrikene.</V>
<V>Läksin merda kiikumaie,</V>
<V>Lainetesse laulemaie,</V>
<V>Läksin mõõka tabamaie,</V>
<V>Hõbeoda otsimaie,</V>
<V>Vaskist ambu võttemaie;</V>
<V>Põlgasin vaskipeiukest:</V>
<V>Vaskimeesi naeratie.</V>
<V>Kukkusin kalakudusse,</V>
<V>Mereurkasse udusse.</V>
<V>Sinna ma, kana, kadusin,</V>
<V>Sinna surin, linnukene,</V>
<V>Sinna, noori, ma nõrkesin,</V>
<V>Sinna, lilleke, närtsisin,</V>
<V>Sinna, sõstrasilm, suikusin,</V>
<V>Sinna, neitsike, uinusin.</V>
<V>Ära nuta, eidekene!</V>
<V>Ära kaeba, taadikene!</V>
<V>Merella on minu koda,</V>
<V>Alla lainte salatare,</V>
<V>Kalakudus kambrikene,</V>
<V>Mereudus pesakene.</V>
<V>Läksin kuldamõõgakesta</V>
<V>Lainetesta tabamaie,</V>
<V>Hõbeoda otsimaie,</V>
<V>Vaskiambu võttemaie:</V>
<V>Sinna ma, kana, kadusin,</V>
<V>Sinna surin, linnukene,</V>
<V>Sinna, noori, ma nõrkesin,</V>
<V>Sinna, lilleke, närtsisin,</V>
<V>Sinna, sõstrasilm, suikusin,</V>
<V>Sinna, neitsike, uinusin,</V>
<V>Sinna, tuvike, tarretin.</V>
<V>Ära nuta, eidekene!</V>
<V>Ära kaeba, taadikene!</V>
<V>Merella on minul koda,</V>
<V>Alla lainte salatare,</V>
<V>Kalakudus kambrikene,</V>
<V>Mereudus pesakene;</V>
<V>Minul on vilulla voodi,</V>
<V>Vete niiske sängikene,</V>
<V>Kena kätki lainetessa.</V>
<V>Alevid mind viibutavad,</V>
<V>Kalevid mind kiigutavad,</V>
<V>Sulevid mind suigutavad.”</V>
</TEXT>
</ITEM>
<ITEM nro="kalevipoeg05" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>5</ID>
</META>
<TEXT>
<CPT>Viies lugu</CPT>
<K>Kalevipoeg Soomes • Suur tamm • Kättemaks tuuslarile</K>
<V>Juba hommikune puna,</V>
<V>Koidu ettekuulutaja,</V>
<V>Taeva palgeid palistamas;</V>
<V>Juba sirendavad tähed</V>
<V>Koidu piirdel kahvatamas;</V>
<V>Ju ehk laulis Looja kukke</V>
<V>Uue päeva ukse suussa,</V>
<V>Kõõruteli Taadi kana</V>
<V>Valguse õue väraval.</V>
<V>Kalevipoeg, kangelane,</V>
<V>Vetevooge veeretusel,</V>
<V>Laia lainte langutusel</V>
<V>Ujub Soome ranna poole.</V>
<V>Tugev käsi lõhkus laineid,</V>
<V>Peksis laineid merepinnal;</V>
<V>Kiigutava vetekätki</V>
<V>Veereteli virka meesta,</V>
<V>Usinada ujujada</V>
<V>Langevate lainte turjal</V>
<V>Kaugemalle põhja poole,</V>
<V>Kaljuranna kallastelle.</V>
<V>Koidu heledama kuma</V>
<V>Paneb merda punetama,</V>
<V>Mere laineid lõkendama.</V>
<V>Juba paistab kauge’elta</V>
<V>Soome kaljukünklik randa,</V>
<V>Kerkib ikka kõrgemalle</V>
<V>Silmavaatel seisemaie.</V>
<V>Tugev käsi lõhkus laineid,</V>
<V>Peksis laineid merepinnal;</V>
<V>Kiigutava vetekätki</V>
<V>Veereteli virka meesta,</V>
<V>Usinada ujujada</V>
<V>Langevate lainte turjal</V>
<V>Kaugemalle kalda poole.</V>
<V>Ja kui päeva luues valgus</V>
<V>Koidu pihust lahti pääses,</V>
<V>Teretelles terasida</V>
<V>Taevast hakkas külvamaie,</V>
<V>Mis kui litrid merepinnal,</V>
<V>Siidilindid lainetella</V>
<V>Vesineidu ehitavad,</V>
<V>Jõudis Kalevite poega,</V>
<V>Kangelaste kasvandikku,</V>
<V>Soome ranna kalda’alle.</V>
<V>Istus väsind vennikene</V>
<V>Kõrge kaljurünka peale</V>
<V>Veteveerul vintsund liikmeid</V>
<V>Natukene puhkamaie;</V>
<V>Istus kaljurünka peale</V>
<V>Väsind keha karastama</V>
<V>Hommikuse tuule õhul,</V>
<V>Vete lainete vilulla,</V>
<V>Istus maha kalju peale</V>
<V>Tülpind rammu toetama</V>
<V>Jahutava kaste jälil,</V>
<V>Mere karastaval aurul.</V>
<V>Soome tuuslar, tuuletarka,</V>
<V>Oli paadi randa jätnud,</V>
<V>Lodjakese ahelaga</V>
<V>Kalju külge kütkendanud,</V>
<V>Et ei lainte mängimine,</V>
<V>Kõrgemate kõikumine,</V>
<V>Marutuule mässamine</V>
<V>Lootsikuda ei lõhuksi.</V>
<V>Laululinnud lustikeelil</V>
<V>Tõusnud päikest teretama.</V>
<V>Juba lõoke lõõritelles</V>
<V>Tallab kerget tuuleteeda,</V>
<V>Ööbik hõiskab lepikusta,</V>
<V>Kägu kukub kuusikusta,</V>
<V>Teised lauljad tammikusta:</V>
<V>Laulid tänulugusida</V>
<V>Vanaisale iluksi,</V>
<V>Taara-taadile auksi.</V>
<V>Muud ei looma lagedalla,</V>
<V>Laial kaljulisel kaldal</V>
<V>Kusagil ei liikumassa</V>
<V>Ega rahva rändamista,</V>
<V>Inimeste jälgesida</V>
<V>Kusagilt ei paistnud silma.</V>
<V>Metsad, mäed ja nurmekesed</V>
<V>Uinusivad koiduunda</V>
<V>Uue päeva palistusel.</V>
<V>Kalevipoeg tõstis silma,</V>
<V>Saatis vaateid kaugemalle:</V>
<V>Kas ehk kuskil jälge märki,</V>
<V>Jälge märki, tunnistähte</V>
<V>Soome tuuslarist võiks saada?</V>
<V>Aga silma ulatusel</V>
<V>Midagi ei tähte tunda</V>
<V>Ega leida märkisida.</V>
<V>Vaikne hommikune rahu</V>
<V>Kattis maada, kattis merda,</V>
<V>Kattis rahva perekonda</V>
<V>Kaitseliku tiiva alla.</V>
<V>Kalevipoeg, kangelane,</V>
<V>Puhkas puhu väsind keha,</V>
<V>Laskis tuku laugudelle</V>
<V>Tunnikeseks aset võtta.</V>
<V>Seni päevakese paiste,</V>
<V>Tahendelles tuulehoogu</V>
<V>Märgi riideid kuivatasid.</V>
<V>Une kiir ei annud aega</V>
<V>Päeva tera palistusel</V>
<V>Unenägu sünnitada.</V>
<V>Kalevite kallim poega!</V>
<V>Seni kui sa selilie</V>
<V>Kaljukünkal koiduunda</V>
<V>Lased kiirelt laugudelle,</V>
<V>Vaatab laulik vaimusilmil</V>
<V>Sinu teede käikisida,</V>
<V>Radasida Soome rannas.</V>
<V>Rahupalgeil paistab päike</V>
<V>Kaljukünkal magajada;</V>
<V>Aga maru möllamised,</V>
<V>Tuulehooge tuiskamised</V>
<V>Kipuvad ju kiireil kannul</V>
<V>Õnnepäikest kustutama.</V>
<V>Äike astub ähvardelles,</V>
<V>Pikker viskab pilvest välku</V>
<V>Tuliteral sinu teele.</V>
<V>Sõjariistad ragisevad,</V>
<V>Tüli kärin tõuseb tuulde,</V>
<V>Veri valguneb murulla –</V>
<V>Leinanuttu lepikussa:</V>
<V>Mõrtsukas mõõga peremees.</V>
<V>Puhka väsind keha, poega!</V>
<V>Lauliku tiivad lendavad</V>
<V>Nii kui päike taeva servas</V>
<V>Ilupaistel kõrgemalle,</V>
<V>Läevad teiste luhtadelle.</V>
<V>Kui nüüd saare taadikene,</V>
<V>Saare hella eidekene</V>
<V>Lainetest ei tütart leidnud,</V>
<V>Kuulsivad nad lapse laulu,</V>
<V>Tütre varju tuikamista,</V>
<V>Kadund kana kõõrutusta:</V>
<V>Siisap jätsid otsimise,</V>
<V>Läksid kurtessa koduje,</V>
<V>Läksid tamme vaatamaie,</V>
<V>Kuuske koplis katsumaie.</V>
<V>Võtsid tamme vainiulta,</V>
<V>Suure tamme, laiad oksad,</V>
<V>Viisid tamme õue alla,</V>
<V>Kandsid kiige ligidalle,</V>
<V>Kus oli enne tütar noori</V>
<V>Õhtu ilul õõtsutanud;</V>
<V>Istutasid tütre iluks,</V>
<V>Kadund kana mälestuseks:</V>
<V>“Kasva, tammi, kõrge’eksi,</V>
<V>Lahutele latva laia,</V>
<V>Puista oksi pilvedeni!”</V>
<V>Võtsid kuuse koppelista,</V>
<V>Suure kuuse, laiad oksad,</V>
<V>Kandsid kuuse õue alla,</V>
<V>Viisid kiige ligidalle,</V>
<V>Kus oli enne tütar noori</V>
<V>Õhtu ilul õõtsutanud;</V>
<V>Istutasid kiigesamba</V>
<V>Ligidalle kena kuuse,</V>
<V>Tütre iluks tõusemaie,</V>
<V>Kadund kana mälestuseks.</V>
<V>“Kasva, kuuski, jõua, kuuski,</V>
<V>Kasva, kuuski, kõrge’eksi,</V>
<V>Lahutele latva laia,</V>
<V>Puista oksi pilvedeni!”</V>
<V>Kui oli tammi istutatud,</V>
<V>Kuuski pandud kasvamaie,</V>
<V>Kiige juurde kerkimaie:</V>
<V>Ühte samba ilus kuuski,</V>
<V>Teise samba tugev tammi,</V>
<V>Siisap läks taati tubaje,</V>
<V>Eit aga salakamberie</V>
<V>Kotkamuna vaatamaie,</V>
<V>Mis seal raudakübarasse</V>
<V>Oli pandud haudumaie.</V>
<V>Raudakübar seisis külma,</V>
<V>Muna külma kübarassa:</V>
<V>Muna ei haudund haudujata,</V>
<V>Pesa ei pealeistujata.</V>
<V>Eit pani muna päeva kätte,</V>
<V>Päeva paistel haudumaie,</V>
<V>Haudus öösel ise muna,</V>
<V>Kotkamuna soojas kaisus.</V>
<V>Taat läks tamme vaatamaie,</V>
<V>Eit läks kuuske katsumaie.</V>
<V>Tammi tõusis, kuuski kerkis,</V>
<V>Tammi tõusis sada sülda,</V>
<V>Kuuski kasvas kümme sülda.</V>
<V>Läksid siis ühes koduje,</V>
<V>Taat aga salakelderie;</V>
<V>Taat läks kala vaatamaie,</V>
<V>Mis seal hõbekausis kasvas.</V>
<V>Taati kurtes kõnelema:</V>
<V>“Oli mul õunake ilusa,</V>
<V>Oli mul marjuke magusa,</V>
<V>Eha poolt heledakene,</V>
<V>Koidu poolt kumedakene,</V>
<V>Päeva poolt punasekene.</V>
<V>Õunake kukkus meresse,</V>
<V>Marjuke langes lainesse.</V>
<V>Läksin õuna otsimaie,</V>
<V>Marja merest noppimaie,</V>
<V>Läksin põlvini meresse,</V>
<V>Kaelani kalakudusse.</V>
<V>Mis mul põlvi puutunekse?</V>
<V>Kala mul põlvi puutunekse.</V>
<V>Mis sest kalast nüüd võib saada?”</V>
<V>Kala mõistis, kostis vastu,</V>
<V>Hõbekausista häälitses:</V>
<V>“Lase kala lainetesse,</V>
<V>Merre jälle mängimaie;</V>
<V>Mul on isa, mul on ema,</V>
<V>Viis veel venda jäid koduje,</V>
<V>Hulk veel teisi õdesida,</V>
<V>Kalsoomus-piigasida.”</V>
<V>Taat viis kala kalda’alle,</V>
<V>Laskis lahti lainetesse,</V>
<V>Läks siis tamme vaatamaie,</V>
<V>Kena kuuske katsumaie.</V>
<V>Tammi tõusis, kuuski kerkis,</V>
<V>Tammi tõusis taeva’asse,</V>
<V>Kuuski kasvas pilvedesse,</V>
<V>Ladvad taevast lõhkumassa,</V>
<V>Oksad pilvi pillutamas.</V>
<V>Munast kasvas kotkapoega,</V>
<V>Tõusis tugev linnukene.</V>
<V>Eit pani kambri kasvamaie.</V>
<V>Kotkas pääses kamberista,</V>
<V>Lendas kohe kauge’elle.</V>
<V>Läksid tamme vaatamaie.</V>
<V>Tamm tahab tõusta taeva’asse,</V>
<V>Oksad pilveje pugeda;</V>
<V>Tamm tahab taevasta jagada,</V>
<V>Oksad pilvi pillutada.</V>
<V>Taat läks tarka otsimaie,</V>
<V>Tugevada tingimaie,</V>
<V>Kes see tamme maha raiuks,</V>
<V>Suure tamme, laiad oksad.</V>
<V>Eit läks alla heinamaale.</V>
<V>Eit läks loogu võttemaie,</V>
<V>Riismeid kokku riisumaie,</V>
<V>Reha kuldane käessa,</V>
<V>Varsi vaskine järella,</V>
<V>Hõbedased rehapulgad,</V>
<V>Võrud kuldased küljessa.</V>
<V>Võttis kaare, võttis kaksi,</V>
<V>Hakkas kolmat võttemaie;</V>
<V>Mis ta leidis kaare alta?</V>
<V>Leidis kotka kaare alta.</V>
<V>See’p see kodu kasvand kotkas,</V>
<V>Päeval hautud päevapoega,</V>
<V>Öösel hautud eidepoega.</V>
<V>Eit viis kotka koduje,</V>
<V>Pani köide kamberie.</V>
<V>Mis seal kotka tiiva alla?</V>
<V>Mees on kotka tiiva alla;</V>
<V>Mehikese kõrgus kandis</V>
<V>Kahe vaksa vääriliseks.</V>
<V>Mis seal mehe kaendelassa?</V>
<V>Kirves mehe kaendelassa.</V>
<V>Kalevipoeg, hella venda,</V>
<V>Tahtsid aga tunnikese</V>
<V>Tukul lasta laugusida,</V>
<V>Tahtsid pisut puhatessa</V>
<V>Koiduunda keerutada;</V>
<V>Aga väsimuse võimus</V>
<V>Võitnud ettevõttemised,</V>
<V>Kütkendanud kangelase.</V>
<V>Puhkasid sa terve päeva,</V>
<V>Uinusid pika öö pimeda,</V>
<V>Tükike veel teista päeva.</V>
<V>Teisel päeval pärast koitu –</V>
<V>Päike võis ju paari sülda</V>
<V>Koidu rinnalt kõrgenenud</V>
<V>Merepinnal paistmas olla –,</V>
<V>Sealap ärkas une paelust</V>
<V>Kalevipoeg, kangelane.</V>
<V>Polnud mehel enam mahti,</V>
<V>Pikemada puhkamista.</V>
<V>Kiustesammul kihutelles</V>
<V>Ruttas Kalevite poega</V>
<V>Kaugemalle kõndimaie.</V>
<V>Tõttas mööda võõrast teeda,</V>
<V>Rannast mööda radasida</V>
<V>Maade poole marssimaie;</V>
<V>Tõttas mööda mägesida,</V>
<V>Mööda kaljukünkaida,</V>
<V>Mööda aru, orgusida,</V>
<V>Üle laiu lagedaida,</V>
<V>Piki metsi paksusida,</V>
<V>Läbi lausa laanesida,</V>
<V>Kuristiku kaldaid mööda</V>
<V>Kaugemalle kaljumaale.</V>
<V>Kalevipoeg, kangelane,</V>
<V>Kiirusteli sammu käiki:</V>
<V>Kas ehk eide jälgesida,</V>
<V>Armsa ema astemeida</V>
<V>Kaste murul’ kasvatanud?</V>
<V>Juba päeva jõude’essa</V>
<V>Keskhommikust kõrgemalle</V>
<V>Lendas noore lõuna poole,</V>
<V>Palav pihta virutamas,</V>
<V>Sunnib nahka suitsemaie.</V>
<V>Kiustesammul kihutelles</V>
<V>Püüab Kalevite poega</V>
<V>Mööda kõrgeid mägesida,</V>
<V>Mööda kaljukünkaida</V>
<V>Kaugemalle Soome poole;</V>
<V>Palav pihta virutamas,</V>
<V>Sunnib nahka suitsemaie.</V>
<V>Aga tuuslar, tuuletarka,</V>
<V>Siiski silmal nägemata,</V>
<V>Ega kuskil ema jälgi</V>
<V>Kaste keerul kasvamassa.</V>
<V>Kalevipoeg, kangelane,</V>
<V>Mõtles mõtteid mitutpidi:</V>
<V>Kuidas röövli radasida,</V>
<V>Armsa eide jälgesida</V>
<V>Pikemalt saaks leidemaie?</V>
<V>Kuidas eite varga küüsist</V>
<V>Hõlpsamalt saaks päästemaie?</V>
<V>Kiustesammul kihutelles</V>
<V>Püüab Kalevite poega</V>
<V>Mööda aru, orgusida,</V>
<V>Üle laiu lagedaida</V>
<V>Kaugemalle kaljumaale.</V>
<V>Palav pihta virutamas,</V>
<V>Sunnib nahka suitsemaie.</V>
<V>Kalevipoeg, kangelane,</V>
<V>Ronib kõrget kallast mööda</V>
<V>Ühtepuhku ülespidi:</V>
<V>Kas ehk mäe harja pealta</V>
<V>Kaugemalle silmad kandvad?</V>
<V>Silmi mäelta sirutelles,</V>
<V>Vaatamista venitelles</V>
<V>Nägi Kalevite poega</V>
<V>Laia kuristiku kõrval</V>
<V>Kena orgu haljendamas;</V>
<V>Metsasalga serva ääres</V>
<V>Seisis tuuletarga talu,</V>
<V>Varga varjuline urgas,</V>
<V>Röövelküünte redupaika.</V>
<V>Kiustesammul kihutelles</V>
<V>Ruttab Kalevite poega</V>
<V>Ligemalle oru poole,</V>
<V>Kuni vainu vastu jõuab,</V>
<V>Õuevärav silma paistab.</V>
<V>Kalevite kallim poega</V>
<V>Vaatab, sammu kinnitelles,</V>
<V>Vainult üle väravasta</V>
<V>Tuuletarga õue peale.</V>
<V>Hooned ümberringi õue</V>
<V>Tunnistasid nõukat talu.</V>
<V>Murul toa ligi magas</V>
<V>Leiba luusse laskemisel</V>
<V>Soome tuuslar, tuuletarka.</V>
<V>Vainu ääres koplit varjas</V>
<V>Kena tammemetsakene.</V>
<V>Kalevipoeg astub kopli,</V>
<V>Kisub tüvekama tamme,</V>
<V>Kisub tamme juurte tükkis</V>
<V>Maasta ülesse malgaksi;</V>
<V>Laastab oksad kõik laiemad,</V>
<V>Puistab küljest kõik peenemad,</V>
<V>Jätab kisud kitkumata,</V>
<V>Oksakännud katkumata,</V>
<V>Jätab jämedamad juured</V>
<V>Nuia kombel vembla otsa,</V>
<V>Võtab hudja latvapidi</V>
<V>Vahva kätte valuriistaks,</V>
<V>Miska varast vemmeldada,</V>
<V>Eide röövlit rooseldada! –</V>
<V>Kalevipoeg, kangelane,</V>
<V>Astub kiirelt üle vainu</V>
<V>Ruttes õue ligemalle;</V>
<V>Tema raske raudasammu</V>
<V>Paneb kaugelt murupinda,</V>
<V>Maada kõigul müdisema,</V>
<V>Mäed ja orud vabisema.</V>
<V>Soome tuuslar, tuuletarka,</V>
<V>Ärkab une ummistusest,</V>
<V>Pääseb magamise paelust,</V>
<V>Arvab äikest ähvardavat,</V>
<V>Kõue kaugelt müristavat,</V>
<V>Arvab Pikset pilvedessa</V>
<V>Raudavankril sõitevada.</V>
<V>Silmi lahti sirutelles,</V>
<V>Laugusida laiendelles</V>
<V>Näeb ta vaenlast väravassa:</V>
<V>Kes see õue kõigutanud,</V>
<V>Murupinda kiigutanud.</V>
<V>Unest ärgand mehikene,</V>
<V>Tuuslar-taat ei saanud mahti</V>
<V>Enam pakku põgeneda,</V>
<V>Redu-urka varju minna</V>
<V>Ega aega tuule tiival</V>
<V>Tuulispeana pääseneda.</V>
<V>Kalevipoeg, kangelane,</V>
<V>Astub praegu õue peale,</V>
<V>Vemmal käessa vihisedes,</V>
<V>Vaatab silmsi varga peale.</V>
<V>Soome tuuslar, tuuletarka,</V>
<V>Kibedamas kitsikuses</V>
<V>Puistab sulgi pihutäie</V>
<V>Põuest tuulde pöörlemaie,</V>
<V>Puhub udusulgesida</V>
<V>Laialisti lendamaie,</V>
<V>Tuule tiivul tantsimaie,</V>
<V>Õhu õlul keerlemaie!</V>
<V>Puhub tuulde võimusõnu,</V>
<V>Sunnib rammusõnasida</V>
<V>Nõia lapsi elustama.</V>
<V>Sortsisõna sunnitusel,</V>
<V>Tuuletarga toimetusel</V>
<V>Teeb ta sulgist sõjalasi.</V>
<V>Silmapilgu sünnitusest</V>
<V>Tuiskasivad tuuletiivad</V>
<V>Rahepilve pillutusel</V>
<V>Hobuse- ja jalaväge</V>
<V>Sadadella sõudemaie,</V>
<V>Tuhandella tuikumaie</V>
<V>Abilisteks tuuslarille.</V>
<V>Sortsi sõjalaste parved,</V>
<V>Õhust sünnitatud loomad,</V>
<V>Tuuletarga tugilased,</V>
<V>Veeresivad vainiulle,</V>
<V>Tulid tungil õue peale,</V>
<V>Langesid kui laanemetsa</V>
<V>Kaleville kaela peale.</V>
<V>Nii kui sääsed õhtu ilul,</V>
<V>Pihulased eha piirdel,</V>
<V>Peret heites mesilased,</V>
<V>Püüdsid tuuletarga poisid</V>
<V>Paksu pilve paisutusel,</V>
<V>Vihmapilve veeretusel</V>
<V>Kallist Kalevite poega,</V>
<V>Taaralaste tammekesta</V>
<V>Lausa ära lämmatada.</V>
<V>Kalevite kallim poega</V>
<V>Oli valmis vastu võtma;</V>
<V>Agar mõistus arvamassa,</V>
<V>Silma osav sihtimassa,</V>
<V>Käsi võimas virutamas!</V>
<V>Võtab vembla vahva kätte,</V>
<V>Tamme tugevasse pihku,</V>
<V>Tõttab tung’jaid tonkimaie,</V>
<V>Vaenlasi vemmeldama,</V>
<V>Sõjalasi sugemaie,</V>
<V>Külalisi kolkimaie!</V>
<V>Annab tulda tulijaile,</V>
<V>Soomust sortsi sõpradelle,</V>
<V>Rooska nõia rüütlitelle,</V>
<V>Sõnul sünnitud seltsile.</V>
<V>Paiskab rooska pajatelles,</V>
<V>Viskab vemmalt ja sõneleb:</V>
<V>“Ei ma karda kurja karja,</V>
<V>Sortsilase sellisida,</V>
<V>Tuulest toodud tontisida,</V>
<V>Sõnul soetud sõjalasi</V>
<V>Ega põrgu perekonda,</V>
<V>Vanapoisi vägivalda;</V>
<V>Ei ma karda kangemaida</V>
<V>Ega kohku kõrgemaida!</V>
<V>Raasuke mul isa rammu,</V>
<V>Pisut võimu ema piimast,</V>
<V>Järguke mul enda jõudu,</V>
<V>Kasvupõlve pärandusta!” –</V>
<V>Kuhu kangelane Kalev</V>
<V>Kogemata annab vopsu,</V>
<V>Rabab matsu raskemasti,</V>
<V>Sinna suigub mees ja hobu.</V>
<V>Kuhu tema viis ehk viskab,</V>
<V>Kümme vopsu välja külvab,</V>
<V>Sinna surnuvirna puistab.</V>
<V>Kuhu tammetüvikuda</V>
<V>Korra sagedamast salvab,</V>
<V>Sinna suigub mitukümmend.</V>
<V>Kus ta iial rasket malka</V>
<V>Tuulde sunnib tantsimaie,</V>
<V>Seal ei enam elu ärka.</V>
<V>Tamme tantsib tuhisedes,</V>
<V>Vemmal virka vihisedes,</V>
<V>Malka marutuule mängil,</V>
<V>Tuulispasa tuiskamisel,</V>
<V>Hutja hukkab hullul kombel,</V>
<V>Puistab põrgu pöörasusel.</V>
<V>Mehi langeb muru peale</V>
<V>Nii kui pihu põrmu peale,</V>
<V>Rahet raatmaa radadelle,</V>
<V>Lunda põllupeenderaile.</V>
<V>Kes see õnnel elu päästab,</V>
<V>Liikmeid püüab lunastada,</V>
<V>Annab aga jalgadelle,</V>
<V>Kiiru tulist kandadelle.</V>
<V>Üürikese aja pärast,</V>
<V>Pisukese nalja peale</V>
<V>Oli sõda suigutatud,</V>
<V>Taplemine talitatud,</V>
<V>Mässamine lõpetatud.</V>
<V>Surnuvirnad matsid muru,</V>
<V>Õue oimetud oigajad,</V>
<V>Vainu hingevaakujad.</V>
<V>Vööni tõusis vereoja,</V>
<V>Kasvas ligi kaendelasse,</V>
<V>Voolas õuest vainiulle,</V>
<V>Vainult alla koppelisse;</V>
<V>Veri voolas jõgedena,</V>
<V>Jõed paisusid järvedeks.</V>
<V>Kes siin pääsend surma küüsist,</V>
<V>Läinud pakku tuule lennul.</V>
<V>Soome tuuslar, tuuletarka,</V>
<V>Sortsisõna sünnitaja,</V>
<V>Lausumisesõna looja</V>
<V>Oli vaenu võrgutuses,</V>
<V>Kibedamas kitsikuses;</V>
<V>Sõjalaste surma nähes,</V>
<V>Abilaste äpardusta,</V>
<V>Lõppes mehel viimne lootus.</V>
<V>Ainekeelil, mesimeelil</V>
<V>Hakkas tuuslar palumaie,</V>
<V>Hüvi sõnu andemaie:</V>
<V>“Kalevite kallim poega,</V>
<V>Linda leina lepitaja!</V>
<V>Heida armu minu peale,</V>
<V>Anna andeks palujalle!</V>
<V>Las’ meid tüli lepitada,</V>
<V>Juhtund kurja kustutada,</V>
<V>Ülekohut unustada.</V>
<V>Käisin korra eksiteeda,</V>
<V>Toonaeile tegin kurja,</V>
<V>Käisin röövlikäikisida,</V>
<V>Varga varba astumisi;</V>
<V>Ülekohtu kütkenduses</V>
<V>Tungisin teie talusse,</V>
<V>Pugesin kotka pesasse,</V>
<V>Kus olid pojad kolmekesi</V>
<V>Lustil läinud lendamaie.</V>
<V>Viisin eide varga viisil,</V>
<V>Kandsin kalli kulliküüsil,</V>
<V>Kodukana kamberista.</V>
<V>Raugendasin eide rammu</V>
<V>Sortsisõna sünnitusel,</V>
<V>Vähendasin naise võimu,</V>
<V>Nõdra jõudu nõiapaelul;</V>
<V>Tahtsin saaki sadamasse,</V>
<V>Leske viia lootsikusse;</V>
<V>Tahtsin vete veeretusel,</V>
<V>Laia laine langutusel</V>
<V>Soome randa sõudaneda.</V>
<V>Iru mäele jõude’essa</V>
<V>Kuulin Kõue kärgatavat,</V>
<V>Äikest kurjast ähvardavat;</V>
<V>Taevataadi tulukene</V>
<V>Pani silmad pimenema,</V>
<V>Piksenoole puutumine</V>
<V>Rabas minda raskel löögil</V>
<V>Maha uimaseks murule,</V>
<V>Et ma surnu sarnaliseks,</V>
<V>Uimasemaks une orjaks,</V>
<V>Tuimaksläinud tombukeseks</V>
<V>Keset mäge kohmetasin.</V>
<V>Kes see surma sammusida,</V>
<V>Minestuse määra mõõtnud;</V>
<V>Kes see kalmus suikujalle</V>
<V>Aja pikkust arvanekse,</V>
<V>See ehk oskab seletada</V>
<V>Minu minestuse aega.</V>
<V>Une paelust lahti päästes,</V>
<V>Silmi ümber sirutelles</V>
<V>Hakkasin ma vaatamaie,</V>
<V>Kuhu eite on kadunud.</V>
<V>Kas ei kana jälgesida,</V>
<V>Tedrekese teeda näha,</V>
<V>Kuhu lindu lendanekse,</V>
<V>Parti paelust pääsenekse?</V>
<V>Tühi teab, kas tuule tiival,</V>
<V>Õhukese hõlmadella,</V>
<V>Salasaadikute viival</V>
<V>Leski Linda on lennanud,</V>
<V>Ehk kas murueidekene</V>
<V>Muru alla teda matnud?</V>
<V>Jäljed jäivad nägemata,</V>
<V>Tunnismärgid tundemata.</V>
<V>Kartus viis mind mööda kallast,</V>
<V>Hirm mind alla Iru mäelta:</V>
<V>Kartsin kotkapoegasida</V>
<V>Eide jälgi otsivada.</V>
<V>Mere poole põgenedes</V>
<V>Andsin tulda kandadelle,</V>
<V>Valu jalavarvastelle,</V>
<V>Jooksin lendes lootsikusse,</V>
<V>Mis mind merekaldal ootas.</V>
<V>Hirmu istus sõudja kõrval,</V>
<V>Kartus tüüril kälimeheks,</V>
<V>Mis mind vete veeretusel</V>
<V>Lainte langul kihutasid.</V>
<V>Väikse koidu keeritusel</V>
<V>Jõudsin kodumaa kaldale.”</V>
<V>Kalevite kallim poega</V>
<V>Kuulas tuuletarga kõnet,</V>
<V>Sortsilase salgamisi</V>
<V>Pahal meelel, poolel kõrvul;</V>
<V>Siis aga pani viha paelul</V>
<V>Pajatusta purjetama:</V>
<V>“Naisevaras, valelikku,</V>
<V>Keelepeksja kelmi poega,</V>
<V>Kes sa lese leinasängi,</V>
<V>Vaga eide voodikesta</V>
<V>Suisa läksid solkimaie!</V>
<V>Loodad sa mind lobasuuga,</V>
<V>Loriga ehk lepitada,</V>
<V>Valega ehk vaigistada?</V>
<V>Arvad sa nii hõlpsalt pääsvat,</V>
<V>Kergel kombel kimbatusest?</V>
<V>Sinu sammu mõõt saab täide;</V>
<V>Võta, röövel, röövlipalka,</V>
<V>Maitse, varas, vargamalka!”</V>
<V>Tammevemmalt tantsikeerul</V>
<V>Kange käega kukutelles</V>
<V>Laskis korra langutelles</V>
<V>Tuuslarille kulmu kohta,</V>
<V>Kahe silma keske’elle.</V>
<V>Soome tuuslar, tuuletarka,</V>
<V>Kukkus maha nii kui kotti,</V>
<V>Õhkas hinge oigamata,</V>
<V>Langes sõna lausumata,</V>
<V>Suikus surma külma kaissu,</V>
<V>Et ei suulla maigutusta</V>
<V>Ega laugeil liigutusta.</V>
<V>Kalevipoeg, kangelane,</V>
<V>Tõttas tuppa otsimaie,</V>
<V>Ema jälgi ajamaie,</V>
<V>Tuhnib tuuslarite talu</V>
<V>Pikiti ja põigitie,</V>
<V>Iga kohta isepäinis,</V>
<V>Uurib läbi röövliurkad,</V>
<V>Nuusib läbi varganurgad,</V>
<V>Tallab toasta kamberisse,</V>
<V>Kambrist jälle kelderisse,</V>
<V>Läheb lakka luurimaie,</V>
<V>Lõhub lukkupandud uksed,</V>
<V>Tugevamad uksetabad,</V>
<V>Lõhub uksed, puistab piidad</V>
<V>Risukilluks rusikalla!</V>
<V>Paugutuste parinada,</V>
<V>Möllamise mürinada</V>
<V>Kuuleb rahvas kohkudelles</V>
<V>Kümne versta kauguselle.</V>
<V>Kolin kostab üle kõrve,</V>
<V>Lendab üle lagedate,</V>
<V>Muru üle metsadesse,</V>
<V>Kargab kõrge kaljudelle,</V>
<V>Kaljult kohkudes meresse,</V>
<V>Langeb laia lainetesse.</V>
<V>Metsalinnud läevad lendu,</V>
<V>Neljajalgsed putkamaie,</V>
<V>Kalad kohkudes kõntsasse,</V>
<V>Mere salasügavusse,</V>
<V>Näkineitsi urgastesse.</V>
<V>Rahvas kuuldes kõnelevad:</V>
<V>Kas on sõda raudasammul,</V>
<V>Vaen ehk verevankerilla</V>
<V>Meie maada muljumassa?</V>
<V>Siiski jäävad eide jäljed,</V>
<V>Tedretütre teedekäigid</V>
<V>Poja silmist peitusesse,</V>
<V>Udu alla otsijalle.</V>
<V>Kange Kalevite poega</V>
<V>Hakkab viha vihkamaie,</V>
<V>Kurja tuju kahetsema,</V>
<V>Miska tuisa tuuslarille</V>
<V>Surmas suuda kinni sulgend,</V>
<V>Enne kui ta tunnistanud,</V>
<V>Kus on eide varjuurgas,</V>
<V>Helde ema peidupaika.</V>
<V>Vilets äkiline viha</V>
<V>Meeletu asjaajaja,</V>
<V>Tarkusnõtra talitaja:</V>
<V>Annad ohjad kurja kätte,</V>
<V>Läheb hobu hoopis metsa.</V>
<V>Kalevite kallim poega</V>
<V>Ladus kaksipidi mõeldes</V>
<V>Otsekui kana peata:</V>
<V>Toast õue, õuest tuppa,</V>
<V>Kambri, lakka, kelderisse,</V>
<V>Käis ta tuisul aidad läbi,</V>
<V>Lõhkus läbi karjalaudad,</V>
<V>Otsis mitukümmend korda</V>
<V>Lennates kõik kohad läbi,</V>
<V>Kuni varjav õhtu hõlma</V>
<V>Otsimista lõpeteli,</V>
<V>Käikisida kinniteli.</V>
<V>Kalevite kallim poega</V>
<V>Kaebas kadund eidekesta,</V>
<V>Metsa läinud memmekesta,</V>
<V>Kelle jäljed ta kaotand.</V>
<V>Kurvastus ei leidnud kustu</V>
<V>Ega leina lepitusta.</V>
<V>Viimaks rauges väsimuse</V>
<V>Kütkendusel kange meesi</V>
<V>Une paelul puhkamaie.</V>
<V>Trööstiv unenäo tiiba</V>
<V>Tuli kurbust kustutama,</V>
<V>Leinamista lepitama.</V>
<V>Eite õitses noorel ilul,</V>
<V>Õitses kui mõrsja kamberis,</V>
<V>Naine noorik laua taga</V>
<V>Pulmapäeva pidudella.</V>
<V>Linda õitses, linnukene,</V>
<V>Kevadisel kenadusel,</V>
<V>Nagu enne külakiigel,</V>
<V>Lääne lepiku vilulla</V>
<V>Oli õitsend eide õues,</V>
<V>Kasuema koppelissa.</V>
<V>Tedretütart tõste’essa</V>
<V>Käis aga kiike kõrge’elle,</V>
<V>Kõrge’elle, kauge’elle.</V>
<V>Linda laulis, linnukene,</V>
<V>Kodukana kõõruteli:</V>
<V>“Kiigesepad, hellad vennad,</V>
<V>Laske kiike kõrgemalle!</V>
<V>Et ma paistan palju maada,</V>
<V>Paistan palju, maksan palju!</V>
<V>Et ma paistan päevadelle,</V>
<V>Läigin merelainetelle,</V>
<V>Pärg mul paistab pilvedelle,</V>
<V>Pärjasabad sadudelle,</V>
<V>Kuub mul paistab Kunglamaale,</V>
<V>Pooga kirjad Pikkerille,</V>
<V>Ruuga kirjad tähtedelle!</V>
<V>Et tuleb poissi, päeva poega,</V>
<V>Kosilane, kuude poega,</V>
<V>Parem peigu, tähte poega,</V>
<V>Kallim peigu Kalevallast.”</V>
<V>Unenäona avaldatud</V>
<V>Hella eidekese vari</V>
<V>Nooruse kena nõmmella,</V>
<V>Neitsikene kiige pealla –</V>
<V>See’p ei tulnud selle ilma</V>
<V>Närtsivailta nurmedelta;</V>
<V>Kuju tuli kaugemalta:</V>
<V>Eite istus Uku õues</V>
<V>Õnnepäeva paistusella.</V>
<V>Kalevite kallim poega</V>
<V>Ärkas üles hommikulla,</V>
<V>Vara enne valge’eda,</V>
<V>Hakkas öösist unenägu,</V>
<V>Lugu läbi mõtlemaie;</V>
<V>Mõtles tunni, mõtles teise,</V>
<V>Siis aga nõnda pajateli:</V>
<V>“Sinna läinud eidekene,</V>
<V>Sinna metsa mul memmeke,</V>
<V>Sinna lennanud linnuke,</V>
<V>Sinna kadunud kanake,</V>
<V>Läinud kodunt marjasmaale,</V>
<V>Läinud soole sinikaile.</V>
<V>Tuli kulli, kurja lindu,</V>
<V>Tuli vares, vargalindu –</V>
<V>Needap kana kiskumaie,</V>
<V>Linnukesta lingutama.</V>
<V>Sinna kadus kanakene,</V>
<V>Sinna suri linnukene,</V>
<V>Suri, kust ei saanud sõna,</V>
<V>Närtsis koolul nägemata.”</V>
<V>Kalevipoeg, kangelane,</V>
<V>Teadis nüüd eide lõppenud,</V>
<V>Surmasängilla suikunud.</V>
</TEXT>
</ITEM>
<ITEM nro="kalevipoeg06" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>6</ID>
</META>
<TEXT>
<CPT>Kuues lugu</CPT>
<K>Mõõga ostmine • Liigud ja taplus • Tamme raiumine</K>
<V>Kalevipoeg, kange meesi,</V>
<V>Seisis päeva mure paelus,</V>
<V>Kaksi kurvastuse kütkes</V>
<V>Lese eide leinamisel;</V>
<V>Kolmandamal enne koitu,</V>
<V>Vara enne valge’eda</V>
<V>Hakkas koju minemaie,</V>
<V>Ranna poole rändamaie.</V>
<V>Tulid tuulest tuisatelles</V>
<V>Mõnusamad mõttekesed,</V>
<V>Ärkasivad õhukesest</V>
<V>Osavamad arvamised.</V>
<V>Soomes elas kuulus seppa,</V>
<V>Sõjariista sünnitaja,</V>
<V>Vaenuriista valmistaja,</V>
<V>Mõnusama mõõga meister.</V>
<V>Kalevipoeg pajatama:</V>
<V>“Enne kojuminekuda</V>
<V>Peaksin mõõga muretsema,</V>
<V>Sõjasaha sobitama</V>
<V>Vaenulaste vastaseksi.”</V>
<V>Silmapilgul sammusida</V>
<V>Teise teele seadidessa</V>
<V>Läks ta üle lagendiku,</V>
<V>Käis ta üle kanarbiku,</V>
<V>Sammus läbi samblasoosta,</V>
<V>Rändas tüki rabasooda.</V>
<V>Seal tuli vastu metsa suuri,</V>
<V>Vastu lausa laanemetsa.</V>
<V>Kalevite kange poega</V>
<V>Eksis mööda männimetsa,</V>
<V>Eksis päeva, eksis kaksi,</V>
<V>Kaotas kolmandama päeva</V>
<V>Õige tee otsimisel.</V>
<V>Öö tuli pikka ja pimeda,</V>
<V>Taevas täheta ja tume;</V>
<V>Otsis meesi õnnekaupa,</V>
<V>Katsus teeda käsikaudu.</V>
<V>Kalevite kallim poega</V>
<V>Langes laia kuuse alla</V>
<V>Pikalisti muru peale</V>
<V>Pahal tujul pajatelles:</V>
<V>“Kõik nüüd kullad läevad koju,</V>
<V>Hõbedased hoonetesse,</V>
<V>Teised tutvasse talusse;</V>
<V>Minul kodu kole metsa,</V>
<V>Kamber keskel kuusikuda,</V>
<V>Laia laane minu tuba,</V>
<V>Tuules on mul tulease,</V>
<V>Vihmas vihtlemise paika,</V>
<V>Udus uinumise kohta.</V>
<V>Isa läks ju enne ilmast,</V>
<V>Kui sain päeva paistuselle,</V>
<V>Eite langes surmasängi</V>
<V>Salasõudikute saatel,</V>
<V>Ilma et mu silmad nägid,</V>
<V>Jättis mu vaeseks järele;</V>
<V>Vennad kaugella Virussa,</V>
<V>Teised Turgi radadella.</V>
<V>Jäin kui lagle lainetelle,</V>
<V>Pardipoega parve äärde,</V>
<V>Kotkas kõrgele kaljule,</V>
<V>Üksi ilma elamaie.”</V>
<V>Teise päeva tõusengulla</V>
<V>Kalevipoeg kõndimaie,</V>
<V>Hüva õnne õpetusel</V>
<V>Uuest teeda otsimaie.</V>
<V>Rästas hüüdis rägastikust,</V>
<V>Kägu kukkus kuuse otsast,</V>
<V>Linnukene lepikusta:</V>
<V>“Pööra päeva veeru poole,</V>
<V>Veere videviku vastu!” –</V>
<V>“Olge terved, targad nokad,</V>
<V>Sulgilised soovitajad!”</V>
<V>Pajatas Kalevipoega.</V>
<V>Seadis sammud sõudevalle</V>
<V>Lääne käänul lendamaie,</V>
<V>Õhtutuulel tallamaie.</V>
<V>Kiirelisti kihutelles</V>
<V>Pääses metsa paksustikust,</V>
<V>Sai ta laia lagedalle.</V>
<V>Mööda mägilista maada,</V>
<V>Kaljulista teeda mööda</V>
<V>Kõndis Kalev kaugemalle.</V>
<V>Seal tuli vastu vanaeite,</V>
<V>Tuli vastu lomperjalga</V>
<V>Kargu toella kõndidessa.</V>
<V>Vanaeite viskamaie,</V>
<V>Sõnu nõnda sõudemaie:</V>
<V>“Kuhu lähed kiirel käigil,</V>
<V>Kallis Kalevite poega?”</V>
<V>Kalevite kallim poega</V>
<V>Mõistis kohe, kostis vastu:</V>
<V>“Mul tuli mõnus mõte meelde,</V>
<V>Hüva arvus ajudesse:</V>
<V>Tahtsin kuulsat tahmasilma,</V>
<V>Soome seppa sõbrustada,</V>
<V>Tahtsin mõõka tingimaie,</V>
<V>Kallist minna kauplemaie.</V>
<V>Juhatele, eidekene,</V>
<V>Kuulutele, kulla moori,</V>
<V>Kust ma leian sepa teeda,</V>
<V>Raudakäpa radasida?”</V>
<V>Vanaeite mõistis kohe,</V>
<V>Mõistis kohe, kostis vastu:</V>
<V>“Hõlpsalt võid sa, vennikene,</V>
<V>Juhtimata jälgi leida.</V>
<V>Mine laiast laanest läbi,</V>
<V>Keskelt kena kuusikusta</V>
<V>Kihutele jõe kalda,</V>
<V>Kõnni päeva, kõnni kaksi,</V>
<V>Kõnni ehk veel kolmat päeva;</V>
<V>Pöörad sa siis õhtu poole,</V>
<V>Leiad mäe lagedalta,</V>
<V>Kõrge künka tee kõrvas;</V>
<V>Mine mäe äärta mööda,</V>
<V>Kääna kurakätt künkasta,</V>
<V>Siis sul jõuab jõgi vastu</V>
<V>Paremal pool tee kõrvas.</V>
<V>Kõnni jõe kallast mööda,</V>
<V>Kus kukub kolme joada;</V>
<V>Jõuad jugadesta mööda,</V>
<V>Kohe näed sa kena orgu.</V>
<V>Kena oru keske’ella,</V>
<V>Peitelikus puie varjus</V>
<V>Seisab kõrge mäe ääres</V>
<V>Kaljukuristiku koopas</V>
<V>Kuulsa Soome sepa koda.”</V>
<V>Kalevite kange poega,</V>
<V>Kiirustelles teedekäiki</V>
<V>Vanaeide juhtimisel,</V>
<V>Laskis laiast laanest läbi,</V>
<V>Keskelt kena kuusikusta</V>
<V>Kihuteli jõe kalda;</V>
<V>Kõndis päeva, kõndis kaksi,</V>
<V>Kõndis tüki kolmat päeva,</V>
<V>Pööras otse õhtu poole,</V>
<V>Leidis mäe lagedalta,</V>
<V>Kõrge künka tee kõrvas,</V>
<V>Marssis mööda mäe äärta,</V>
<V>Käänas kurakätt künkasta</V>
<V>Kihutelles jõe kalda;</V>
<V>Kõndis jõe kallast mööda,</V>
<V>Kus kukkus kolme joada.</V>
<V>Penikoormad kahanesid</V>
<V>Pika sammu sõudemisel.</V>
<V>Viimaks veeres kena orgu</V>
<V>Sõudevalle silmadesse.</V>
<V>Kaugemalle kihutelles</V>
<V>Puutus lõõtsumise puhin,</V>
<V>Vasarate raske värin</V>
<V>Alasilta kõlksutelles</V>
<V>Kaugelt Kaleville kõrva.</V>
<V>Kõrvakuulu juhatusel</V>
<V>Astus Kalevite poega</V>
<V>Sõudsamailla sammudella</V>
<V>Soome seppa sõbrustama.</V>
<V>Kena oru keske’ella</V>
<V>Peitelikus puie varjus</V>
<V>Seisis kõrge mäe ääres</V>
<V>Kuulsa Soome sepa koda.</V>
<V>Suitsu andis salatähte,</V>
<V>Säde selget tunnismärki,</V>
<V>Lõõtsa puhin lausumada,</V>
<V>Raua ragin rohkemada,</V>
<V>Et siin sepilista tehti,</V>
<V>Vasaratööd valmistati.</V>
<V>Vana kuulus Soome seppa,</V>
<V>Tahmamusta taadikene,</V>
<V>Püüdis kolme poja seltsis</V>
<V>Sepilista sobitada,</V>
<V>Salalista sünnitada.</V>
<V>Sepa pojad, sellikesed,</V>
<V>Tahmased kui vana taati,</V>
<V>Panid pauke raua pihta</V>
<V>Vasaraida virutelles.</V>
<V>Helepuna mõõgatera –</V>
<V>Tulevat verd tähendades –</V>
<V>Oigas ajult alasilla</V>
<V>Vasarate valu alla,</V>
<V>Raske käe rõhutusel,</V>
<V>Pigistaval pihi piinal.</V>
<V>Sestap tulda topitie,</V>
<V>Lõõtsa suhu sunnitie,</V>
<V>Pehmitie, pinnitie,</V>
<V>Pehmitie tule paistel,</V>
<V>Pinnitie peenemaksi,</V>
<V>Taotie tugevamaks,</V>
<V>Karastati kõvemaksi,</V>
<V>Kaste vahel katsutie,</V>
<V>Pinni vahel painutati,</V>
<V>Kas sest sünnib mõõka hüva,</V>
<V>Tarbelikku terariista.</V>
<V>Kalevipoeg, kangelane,</V>
<V>Astus sepa läve alla,</V>
<V>Hüüdis õuest üle ukse,</V>
<V>Üle läve lõksatille:</V>
<V>“Tere, seppa! Taara appi</V>
<V>Targa tööde toimetusel,</V>
<V>Salaliku sünnitusel!” –</V>
<V>“Tere jumalime, venda!”</V>
<V>Kostis Soome raudakäppa</V>
<V>Lotti lakalt kergitelles.</V>
<V>Siis ta püüdis silmasihil</V>
<V>Tulijada tunnistada,</V>
<V>Mõtte mõõdul mehepoega</V>
<V>Sugudelta seletada.</V>
<V>Vahtis võõrast alta kulmu,</V>
<V>Pilusilmal pilgelisti,</V>
<V>Vahtis otsast varba’ani,</V>
<V>Kuklast jalakandadeni,</V>
<V>Mõõtis mõttes mehe määra,</V>
<V>Poisikese koiva pikkust,</V>
<V>Arvas labaluie laiust;</V>
<V>Siisap sahkas raudakäppa:</V>
<V>“Taara nimel teretajal,</V>
<V>Abisõna avaldajal</V>
<V>Antaks igas kohas asu,</V>
<V>Igas peres puhkepaika.</V>
<V>Kaugelt oled, kotkas noori,</V>
<V>Tugevtiivul siia tulnud?</V>
<V>Küllap kasvid kuulsas külas,</V>
<V>Paisusid küll kenas pesas,</V>
<V>Targa talu taimekene,</V>
<V>Kalevi pere kasvandikku?”</V>
<V>Kalevite poega mõistis,</V>
<V>Kavalasti vastu kostis:</V>
<V>“Ega sugu lahku soosta,</V>
<V>Võsu ei veere kännusta;</V>
<V>Igal linnul oma laulu,</V>
<V>Sugu mööda sulgiskuubi:</V>
<V>Rähnil kirju, kaarnal musta,</V>
<V>Tedrepojal punaharja,</V>
<V>Kukepojalla kannuksed,</V>
<V>Kalalgi sugu soomuksed,</V>
<V>Vähil musta mudakuube.</V>
<V>Kuule, seppa, raudakäppa,</V>
<V>Tahmamusta taadikene!</V>
<V>Kas teil hüva mõõka müüa,</V>
<V>Tugevamat terariista,</V>
<V>Mis ei murdu mehe käessa?</V>
<V>Andke kaupa katsutella,</V>
<V>Et ma mõõga kindlust mõõdan,</V>
<V>Teravusta tunnistelen!”</V>
<V>Soome seppa kostis vastu:</V>
<V>“Ostjal luba otsust nõuda,</V>
<V>Luba kaupa katsutella.</V>
<V>Seakaup ei kotis sünni,</V>
<V>Mõrsjakaup ei ukse tagant,</V>
<V>Pilkaspimeduse peidust –</V>
<V>Kui see lonkru hobu kaupa,</V>
<V>Sõgesilma vahetused.</V>
<V>Silm olgu selge seletamas,</V>
<V>Käsi virka katsumassa,</V>
<V>Tarkus asja talitamas:</V>
<V>Siis ei sünni kaubal kahju,</V>
<V>Ohtu iial ostemisel.”</V>
<V>Soome seppa, raudakäppa,</V>
<V>Sundis kohe sellikesta,</V>
<V>Käskis nooremada poega</V>
<V>Kambrist tuua katsekaubaks</V>
<V>Mõne mõnusama mõõga.</V>
<V>Poega täitis taadi käsku,</V>
<V>Tõttas kambrist kaupa tooma.</V>
<V>Tõi siis mõõku kaenlatäie,</V>
<V>Terariistu sületäie</V>
<V>Kaleville katsekaubaks.</V>
<V>Kalevite kallis poega</V>
<V>Mõõga pikkust mõõtemaie,</V>
<V>Tera kindlust tunnistama,</V>
<V>Käsipidet katsumaie;</V>
<V>Püüdis tera painutada,</V>
<V>Kas, kui lookas, kargab kohe</V>
<V>Silmapilgul jälle sirgeks.</V>
<V>Võttis pideme pihusse,</V>
<V>Laskis tera lennuskille</V>
<V>Tuule kiirul tuisatelles</V>
<V>Paari korda keeritada,</V>
<V>Siisap rabas raksatelles</V>
<V>Mõõka vastu kaljupakku.</V>
<V>Kõvast kivist tuiskas tulda,</V>
<V>Sädemeida särisedes;</V>
<V>Tera pudenes tükkideks,</V>
<V>Killud kargasid kaugele,</V>
<V>Käepide jäi pihusse.</V>
<V>“Tohu, tohu! tugevkäsi!”</V>
<V>Hüüdis seppa imetelles.</V>
<V>Kalevite kange poega</V>
<V>Kostis vastu koerahambail:</V>
<V>“Tühjast ei saa tugiriista,</V>
<V>Vaenu vastu varjajada!”</V>
<V>Võttis varmalt teise mõõga,</V>
<V>Võttis kätte kolmandama,</V>
<V>Laskis tera lennuskille</V>
<V>Paari korda keeritada;</V>
<V>Siisap rabas raksatelles</V>
<V>Kiustekaupa kallist rauda,</V>
<V>Mõõka vastu kaljupakku:</V>
<V>Kõvast kivist tuiskas tulda,</V>
<V>Sädemeida särisedes,</V>
<V>Tera pudenes tükiksi,</V>
<V>Killud kargasid kaugele,</V>
<V>Käsipide jäi pihusse.</V>
<V>Soome seppa, raudakäppa,</V>
<V>Tahmataat aga pajatas:</V>
<V>“Sest saab nalja selleks korraks,</V>
<V>Katsekaupa küllaltie!</V>
<V>Ma ei raatsi kallist rauda,</V>
<V>Valmistatud vaenuriista</V>
<V>Katsekaubaks kulutada,</V>
<V>Kangekäele mängiks anda.</V>
<V>Mine, poega, kergejalga!</V>
<V>Käi sa kiirest kamberisse,</V>
<V>Too meile mõõku tugevamaid,</V>
<V>Katseriistaks kindlamaida,</V>
<V>Millest kange mehe käsi</V>
<V>Võrralista vastast leiab.”</V>
<V>Teine poega tõttas kiirelt</V>
<V>Taadi käsku täitemaie;</V>
<V>Kandis salakamberista</V>
<V>Kaenlatäie kalleid mõõku,</V>
<V>Sületäie sõjariistu</V>
<V>Tugevama teradega</V>
<V>Kalevite poja katseks.</V>
<V>Kalevite kallis poega</V>
<V>Võttis mõõga vägevama,</V>
<V>Terariista tugevama</V>
<V>Kange käe mängituseks,</V>
<V>Laskis tera lennuskille</V>
<V>Paari korda keeritada,</V>
<V>Siisap rabas raksatelles</V>
<V>Mõõga vastu alasida.</V>
<V>Tera tungis tugevasti</V>
<V>Tollipaksult alasisse,</V>
<V>Mõõk jäi ise murdemata,</V>
<V>Tera katki kildumata,</V>
<V>Aga tera näitas nüri,</V>
<V>Kahekorralisti keerdus.</V>
<V>Soome seppa sahkamaie,</V>
<V>Pilkel nõnda pajatama:</V>
<V>“Oota, oota, poisikene,</V>
<V>Anna aega, vennikene!</V>
<V>Küllap leian mõõga kirstust,</V>
<V>Sõjasaha salakambrist</V>
<V>Suure rammu sarnaliseks,</V>
<V>Võimsa väe vääriliseks,</V>
<V>Kui sul rohkest kulda kotis,</V>
<V>Hõbe lunastusehinda,</V>
<V>Mõõga võrra varandusta,</V>
<V>Korja kulda kukkarussa,</V>
<V>Taalerida tasku’ussa,</V>
<V>Penningida pungadessa.</V>
<V>See’p on mõõka, maksab palju,</V>
<V>Kallihinnalisem kaupa,</V>
<V>Maksab mõõka vende keskel</V>
<V>Üheksa hüva hobuda,</V>
<V>Kaheksa karimärada,</V>
<V>Kümme paari härgasida,</V>
<V>Kaksikümmend lüpsilehma,</V>
<V>Viiskümmend paremat vasikat,</V>
<V>Sada säilitist nisuda,</V>
<V>Poolteist paati odrateri,</V>
<V>Rohke laeva rukkisida,</V>
<V>Tuhat vana taalerida,</V>
<V>Sada paari paaterida,</V>
<V>Kakssada kuldarahada,</V>
<V>Sületäie sõlgesida,</V>
<V>Kuningriigi kolmandiku,</V>
<V>Viie neitsi kaasavara.”</V>
<V>Seal siis toodi isekambrist</V>
<V>Kenamast isekirstusta,</V>
<V>Seitsme luku sõlmitusest,</V>
<V>Üheksa taba taganta –</V>
<V>Toodi välja valge’elle,</V>
<V>Päikese paistuselle</V>
<V>Kenam mõõkade kuningas,</V>
<V>Sõjasahkade isanda,</V>
<V>Soome sepa pihapiin’ja,</V>
<V>Raudakäpa rammestaja,</V>
<V>Vägevam võimu vaevaja,</V>
<V>Kibedam käte kurnaja:</V>
<V>Mis ta higi igapäeva</V>
<V>Seitse aastat ala söönud.</V>
<V>Kuulsat mõõkade kuningat</V>
<V>Oli mõne aasta eesta</V>
<V>Vana Kalevite taati</V>
<V>Enda tarbeks käskind teha,</V>
<V>Voolsal hoolel valmistada,</V>
<V>Targal kombel toimetada.</V>
<V>Vanarauga elupäevad,</V>
<V>Põrmupõlve sammukesed</V>
<V>Jõudsid Taara tahtemisel</V>
<V>Varemini õhtu veerul</V>
<V>Kaljukünka puhkamaie,</V>
<V>Vilu sängi suikumaie:</V>
<V>Enne veel, kui Soome seppa</V>
<V>Mõõga tööda toimetanud,</V>
<V>Sõjasaha sünnitanud.</V>
<V>Sepp oli mõõka seitse aastat</V>
<V>Poege abil painutanud,</V>
<V>Tagunud ja tasutanud,</V>
<V>Siledamaks silitanud,</V>
<V>Teravamaks teritanud,</V>
<V>Peenemaksi pinnitanud,</V>
<V>Seitset sugu rauakarrast</V>
<V>Mõõga tera kokku keetnud;</V>
<V>Laulnud iga päeva kohta</V>
<V>Targema töö toimetusel</V>
<V>Seitset sugu sõnasida,</V>
<V>Sündsamaida rammusõnu,</V>
<V>Voolsamaida võimusõnu</V>
<V>Kuulsa mõõgakuningalle.</V>
<V>Meister oli mõõgatera</V>
<V>Kõvemaksi karastanud</V>
<V>Seitset sugu vete volil,</V>
<V>Arumärgade hautusel:</V>
<V>Üks oli vesi Viru merest,</V>
<V>Märga lausa Soome merest,</V>
<V>Teine vesi Peipsi järvest,</V>
<V>Märga Pihkva radadelta;</V>
<V>Kolmas Võrtsujärve vesi,</V>
<V>Märga muistse järve jälilt;</V>
<V>Neljas oli neitsi vesi,</V>
<V>Märga Ema lättekesest;</V>
<V>Viies vesi Koiva jõesta,</V>
<V>Märga Läti luhtadelta;</V>
<V>Kuues vesi Võhandusta,</V>
<V>Märga püha piiridelta;</V>
<V>Seitsmes selge vihmavesi,</V>
<V>Märga pilve paisutusest,</V>
<V>Mis see sula sünnitanud,</V>
<V>Kastepiiska kasvatanud.</V>
<V>Tera seitsmest teraksesta,</V>
<V>Rootsi raua rahnudesta;</V>
<V>Vars oli valgesta hõbedast,</V>
<V>Käepide kallimast kullast,</V>
<V>Kupp Kunglamaa kivista;</V>
<V>Sidemed seitset karva karrast,</V>
<V>Pannal paksusta penningist,</V>
<V>Teine tugevam taalerist,</V>
<V>Pandlapidemed pitserkivist,</V>
<V>Sõrmuskivi sõmerasta.</V>
<V>Kalevite kallim poega</V>
<V>Võttis mõõkade vanema,</V>
<V>Kuulsa raudade kuninga,</V>
<V>Võttis kätte katse’eksi,</V>
<V>Laskis tera lennuskille</V>
<V>Tuule kiirul tuisatille</V>
<V>Paari korda keeritada:</V>
<V>Sealap tõusis kange kohin,</V>
<V>Ärkas imeline mühin,</V>
<V>Võõravääriline vuhin,</V>
<V>Nii kui tõuseks tuulehoogu,</V>
<V>Vihmatuule vingumine,</V>
<V>Rahetuule röökimine,</V>
<V>Marutuule möirgamine</V>
<V>Kurja ilma ilmutama,</V>
<V>Sadu rasket sigitama,</V>
<V>Merelaineid mängitama,</V>
<V>Puie latvu puistamaie,</V>
<V>Katukseida kiskumaie,</V>
<V>Liivikuida lennutama,</V>
<V>Sõmeraida sõelumaie.</V>
<V>Kalevite kange poega,</V>
<V>Võidulaste võsukene,</V>
<V>Kanget käppa kukutelles</V>
<V>Rabas mõõka raksatelles</V>
<V>Vastu raske’et alasit!</V>
<V>Vägev käsi, võidurikas,</V>
<V>Lõhkus raudase alasi,</V>
<V>Lõhkus tükkis aluspaku</V>
<V>Kahte osasse keskelta;</V>
<V>Mõõgale ei jäänud märki,</V>
<V>Krammikesta kusagille.</V>
<V>Kalevite kallis poega</V>
<V>Rõõmsail palgeil pajatama:</V>
<V>“See on mõõka meheriista,</V>
<V>Tehtud tugeva toeksi,</V>
<V>See on mõõka kullakaupa,</V>
<V>Hõbedase hinnaline,</V>
<V>See on sündind sõjariista</V>
<V>Mehe kangema käele.</V>
<V>Tõotan sulle tõrkumata</V>
<V>Mõõga hinna välja maksta,</V>
<V>Luban lunastuse laenu</V>
<V>Tingimiseta tasuda:</V>
<V>Üheksa hüva hobuda,</V>
<V>Kaheksa karimärada,</V>
<V>Kümme paari härgasida,</V>
<V>Kaksikümmend lüpsilehma,</V>
<V>Viiskümmend paremat vasikat,</V>
<V>Sada säilitist nisuda,</V>
<V>Poolteist paati odrateri,</V>
<V>Rohke laeva rukkisida,</V>
<V>Tuhat vana taalerida,</V>
<V>Sada paari paaterida,</V>
<V>Kakssada kuldarahada,</V>
<V>Sületäie sõlgesida,</V>
<V>Kuningriigi kolmandiku,</V>
<V>Viie neitsi kaasavara.</V>
<V>Mõõk on minu, hinda sinu, –</V>
<V>Tule Virust võttemaie,</V>
<V>Harjust palka pärimaie,</V>
<V>Läänest hinda lunastama!”</V>
<V>Soome seppa, raudakäppa,</V>
<V>Mõistis kohe, kostis vastu:</V>
<V>“Võlg on vanast võõra oma,</V>
<V>Laenust ei saa sukalaba,</V>
<V>Petust kindapöialtagi;</V>
<V>Õige tasub teise oma,</V>
<V>Tasub võlga tõrkumata.</V>
<V>Lase kanda Harju laevad,</V>
<V>Veeretada Viru paadid</V>
<V>Mõõga hinda meie maale,</V>
<V>Tasudust meie talusse.</V>
<V>Küllap kandvad killakoormad</V>
<V>Vilja meie aitadesse,</V>
<V>Sõudvad teri salvedesse;</V>
<V>Toovad hobud alla õue,</V>
<V>Ajavad härjad arule,</V>
<V>Viivad vasikad vainule,</V>
<V>Krapikandjad koppelisse,</V>
<V>Lüpsilehmad luhtadelle.</V>
<V>Meie õued on ilusad,</V>
<V>Meie tänavad tasased,</V>
<V>Laudaseinad meil sildad,</V>
<V>Õueaiad õunapuusta,</V>
<V>Vainuaiad visnapuusta,</V>
<V>Tänavad meil tammepuusta,</V>
<V>Vaheaiad vahterasta;</V>
<V>Koppelis käod kukuvad,</V>
<V>Vainul rästad vilistavad,</V>
<V>Luhal laulvad väiksed linnud,</V>
<V>Tänavas teised tantsivad.</V>
<V>Meil on ruunad rahadessa,</V>
<V>Laugud ruunad litterissa,</V>
<V>Kõrvid karunahkadessa,</V>
<V>Mustad hõbemunderissa,</V>
<V>Võigud ruunad võiduriides,</V>
<V>Sälud siidisadulassa;</V>
<V>Meil on lehmi lepikussa,</V>
<V>Vasikaid vaarikumäella,</V>
<V>Härgasid heinaarussa:</V>
<V>Sealtap saavad karjad seltsi,</V>
<V>Sarvikud sugult sõprasid.”</V>
<V>Võõruspidu valmistati,</V>
<V>Pikad joodud, laiad ilud,</V>
<V>Laiad lustilikud liigud</V>
<V>Kuulsa mõõga kuningalle.</V>
<V>Pidu kestis seitse päeva,</V>
<V>Seitse päeva puhkas lõõtsa,</V>
<V>Puhkas vasar, aluspakku;</V>
<V>Puhkasivad rauapihid,</V>
<V>Sepa pojad, sellikesed,</V>
<V>Puhkas vana Soome seppa.</V>
<V>Humal uhke põõsa otsas,</V>
<V>Käbi kena kända’assa</V>
<V>Oli pidude peremees,</V>
<V>Laia ilu lustilooja:</V>
<V>Oli tükkind tünderisse,</V>
<V>Pugend õllepoolikusse;</V>
<V>Sealtap kargas kannudesse,</V>
<V>Puges kuri peekerisse.</V>
<V>Liiku joodi liialisti,</V>
<V>Humal uhke valgus pähe,</V>
<V>Võttis meele meeste peasta,</V>
<V>Poole meele poiste peasta,</V>
<V>Tanu targa naiste peasta,</V>
<V>Oidu tütarlaste otsast.</V>
<V>Õlut oli hullamassa,</V>
<V>Mõdu murul möllamassa:</V>
<V>Naised tantsisid tanuta,</V>
<V>Mehed mütsita mürasid,</V>
<V>Poisid pooliti püksata,</V>
<V>Neiud neljatöllakille,</V>
<V>Hüpakille, käpakille.</V>
<V>Õlut, kuri hullamassa,</V>
<V>Tegi tarkuse tölbiksi,</V>
<V>Selged silmad segaseksi,</V>
<V>Pööras arud pööraseksi,</V>
<V>Tegi mehed meeletumaks.</V>
<V>Kalevite kallim poega</V>
<V>Hakkas kiuste kiitlemaie,</V>
<V>Hullu peaga hooplemaie,</V>
<V>Lorisedes luiskamaie,</V>
<V>Kuidas lugu Soome sõudes</V>
<V>Saarel naljakas sündinud,</V>
<V>Kuidas Saare taadi kana,</V>
<V>Perepiiga peenikene</V>
<V>Kaisutelles kiljatanud,</V>
<V>Niudest vähe niksatanud,</V>
<V>Puusaluiest naksatanud,</V>
<V>Eide hella hoitud vara</V>
<V>Kogemata ära kaotand.</V>
<V>Enne veel kui pajatusta</V>
<V>Pikemalta pillutanud,</V>
<V>Asjalugu lõpetanud,</V>
<V>Kargas sepa vanem poega,</V>
<V>Raudakäpa targem tugi</V>
<V>Tulisilmil laua tagant</V>
<V>Kalevipoja kallale.</V>
<V>Soome sepa vanem poega</V>
<V>Põlevsilmil pajatama:</V>
<V>“Lorise sa lobasuuga,</V>
<V>Lorise, mis meelel lustid;</V>
<V>Jäta piiga laitemata,</V>
<V>Tütar noori teotamata!</V>
<V>Ära tule lasta laimamaie,</V>
<V>Neiukesta naeremaie,</V>
<V>Lobasuulla solkimaie:</V>
<V>Kergemeelne kiitlemine,</V>
<V>Hullumeelne hooplemine</V>
<V>Puistab piiga õnnepõlve.”</V>
<V>Kalevite kange poega</V>
<V>Kostis, et seinad kõikusid,</V>
<V>Aluspalgid paukusivad,</V>
<V>Vahepalgid vankusivad:</V>
<V>“Mis ma kiuste kiitelesin,</V>
<V>Tõeks selgesti tunnistan.</V>
<V>Neiu lilled ma noppisin,</V>
<V>Rõõmu õied ma raiskasin,</V>
<V>Õnne kaunad ma katkusin:</V>
<V>Tuli taati kisa peale,</V>
<V>Eite tütre heli peale.”</V>
<V>Mehed läksid mässamaie,</V>
<V>Hullu peaga undamaie,</V>
<V>Sõna halvemaid sünnitas,</V>
<V>Kõne kurjemaid kihutas;</V>
<V>Sõnasõimust sigis riidu,</V>
<V>Tõusis tappeline tüli,</V>
<V>Veeres vereahne vaenu.</V>
<V>Varemalt kui arvatie</V>
<V>Tülist õnnetus tulema,</V>
<V>Sõimust tegu sündimaie,</V>
<V>Kiskus Kalev kerge käega</V>
<V>Mõõga tupesta möllama.</V>
<V>Mõrtsuka mõõga mängilla</V>
<V>Puistas pea põrmandalle;</V>
<V>Veri virtsas valusasti</V>
<V>Vastu silmi vendadelle.</V>
<V>Soome seppa, raudakäppa,</V>
<V>Kiljatelles kisendama!</V>
<V>Eite langes ehmatelles</V>
<V>Poja kõrva põrmandalle.</V>
<V>Vana seppa vandumaie,</V>
<V>Pärast vannet pajatama:</V>
<V>“Mõrtsukas, kes kallist mõõka</V>
<V>Vaga vere valamisel,</V>
<V>Ilmasüüta hukkamisel</V>
<V>Igavesti ära teotand!</V>
<V>Häbemata verekoera,</V>
<V>Võtsid tuge vanuselta,</V>
<V>Abi targema ametist!</V>
<V>Poisid, võtke pikad pihid,</V>
<V>Võtke kätte raudvasarad!</V>
<V>Andke malka mõrtsukalle,</V>
<V>Verist palka vaenlaselle,</V>
<V>Kalli vere kurnajalle!”</V>
<V>Pojad läksid käsku täitma,</V>
<V>Isa tahtmist toimetama,</V>
<V>Võtsid raskemad vasarad,</V>
<V>Pihusse pikemad pihid,</V>
<V>Rasked rauarahnukesed,</V>
<V>Miska Kaleville malka,</V>
<V>Mõrtsukalle verepalka</V>
<V>Kulmudelle kukutada.</V>
<V>Kalevite kange poega</V>
<V>Humalaviha uhkuses</V>
<V>Tõusis keskele tubada,</V>
<V>Vihast mõõka vibutelles</V>
<V>Hüüdis koleda häälega:</V>
<V>“Tohoh, tahmalased tondid,</V>
<V>Sõgedamad nõgisilmad!</V>
<V>Ons teil elu üsna odav?</V>
<V>Kalevil on vägev käsi:</V>
<V>Kuhu hoopi kukuteleb,</V>
<V>Sinna surma sigiteleb.</V>
<V>Mees veel alles ilmumata,</V>
<V>Sarnaline sündimata,</V>
<V>Kes see suudaks vastu seista.</V>
<V>Tulge, kui surma tahate!” –</V>
<V>Soome seppa pajatama:</V>
<V>“Jätke röövel rookimata,</V>
<V>Verekoera kiusamata!</V>
<V>Küllap jumalate käsi</V>
<V>Tasudessa röövli tabab,</V>
<V>Mõrtsukalle palka mõõdab,</V>
<V>Verist verevalajalle.</V>
<V>Mõrtsukas, kes kalli mõõga,</V>
<V>Sõjariistade isanda,</V>
<V>Vaga verega värvinud,</V>
<V>Süüta surmaga solkinud!</V>
<V>Küllap jumalate kohus,</V>
<V>Taaralaste ülem tarkus</V>
<V>Mõõka sunnib võlga maksma,</V>
<V>Kurja tegu kustutama!</V>
<V>Saagu, saagu, ma sajatan,</V>
<V>Saagu sind sõjariist surmama,</V>
<V>Terav raud sind tappemaie,</V>
<V>Saagu sulle salamahti</V>
<V>Mõõgast sündima mõrtsukas,</V>
<V>Valatud verest vaenlane!</V>
<V>Saagu sa sohu surema,</V>
<V>Mätta otsa mädanema,</V>
<V>Põõsastikku pendimaie,</V>
<V>Rägastikku raipenema!</V>
<V>Kuule, mõõka, kallis rauda,</V>
<V>Kuule, kuninglik, käskusid,</V>
<V>Märka, mis ma mõtetessa</V>
<V>Salasõnulla sajatan:</V>
<V>Tõuse, rauda, tappejaksi,</V>
<V>Kasva kaela lõikajaksi;</V>
<V>Maksa võlga mõrtsukalle,</V>
<V>Täida sünnitaja soovi,</V>
<V>Kus ei mõtted enne käinud,</V>
<V>Arvamist ei unes olnud!”</V>
<V>Kalevite kange poega,</V>
<V>Pool veel hullu humalasta,</V>
<V>Pool veel peada vihavimmas,</V>
<V>Tormas uimaselt toasta,</V>
<V>Astus umbselt õue peale;</V>
<V>Sest ei pannud sajatusi</V>
<V>Targemalta tähelegi</V>
<V>Ega näinud isa norgu,</V>
<V>Vaese ema leinavingu,</V>
<V>Õnnetu õdede ohkamist,</V>
<V>Kodurahva kurvastusi</V>
<V>Närtsind poja surma pärast,</V>
<V>Venna valusa vere pärast.</V>
<V>Tuikuvsammul tormatessa</V>
<V>Vankus Kalev väravasta,</V>
<V>Vankus üle laia vainu,</V>
<V>Kõikus vainult koppelisse,</V>
<V>Läks siis viimaks lagedalle.</V>
<V>Kalevite kange poega</V>
<V>Tallas tuikel teeda mööda,</V>
<V>Rändas rasket rada mööda,</V>
<V>Kuni jõgi jõudis vastu</V>
<V>Kural poolel tee kõrvas;</V>
<V>Kõndis mööda jõekallast,</V>
<V>Kus kolm juga kukkumassa,</V>
<V>Vahtu laialt viskamassa.</V>
<V>Kalevite väsind poega,</V>
<V>Kui ta joadest mööda käinud,</V>
<V>Võttis võimu väsimusel,</V>
<V>Keharammu kurnatusel</V>
<V>Puhkepaika künka peale,</V>
<V>Heitis maha magamaie,</V>
<V>Liigu umbust lahutama,</V>
<V>Paksu peada parandama,</V>
<V>Tuska meelest tuulutama.</V>
<V>Kalevite poega puhkas;</V>
<V>Norin nõtkutas nurmesid,</V>
<V>Kõiguteli kaljusida</V>
<V>Vabisedes vankumaie,</V>
<V>Sundis liiva liikumaie,</V>
<V>Sõmeraida sõelumaie,</V>
<V>Linnud kohkel jätsid laulu,</V>
<V>Metsaliste pojad mängi.</V>
<V>Rahvas aga rääkimaie:</V>
<V>Kas on sõda sõitemassa,</V>
<V>Vaenuvanker veeremassa?</V>
<V>Laskem laululaevukene,</V>
<V>Pajataja paadikene,</V>
<V>Lustikandja lodjakene</V>
<V>Saare randa seisemaie,</V>
<V>Parve äärde puhkamaie.</V>
<V>Lähme saare lagedalle</V>
<V>Vana tamme vaatamaie,</V>
<V>Mis seal enne toodud merest,</V>
<V>Lainetesta oli leitud.</V>
<V>Kena tammekene kerkis,</V>
<V>Paisus päeva paistusella,</V>
<V>Venis vihma volidella;</V>
<V>Tammi tungis taeva’asse,</V>
<V>Pikad oksad pilvedesse,</V>
<V>Latva päikse ligidalle.</V>
<V>Tamm teeb taeva tumedaksi,</V>
<V>Peidab valgust pimedasse,</V>
<V>Katab kuu ja katab päeva,</V>
<V>Varjab tähed valgustamast,</V>
<V>Matab maa musta karva</V>
<V>Pimeduse peitusesse.</V>
<V>Tammi tõusis, tammi kasvas,</V>
<V>Kasvas, tõusis kõrgemaksi;</V>
<V>Tammi kipub taevast tõstma,</V>
<V>Oksad pilvi pillutama.</V>
<V>Saare taati oli sõitnud,</V>
<V>Käinud kaugel kuulamassa,</V>
<V>Mõõtnud sammul mitu maada,</V>
<V>Ratsul sõitnud mitu randa</V>
<V>Abimehi otsimassa,</V>
<V>Päilisi palkamassa,</V>
<V>Kes see tamme kukuteleks,</V>
<V>Määratuma maha raiuks,</V>
<V>Laiad oksad laastaks küljest;</V>
<V>Kes teeks tamme tarbepuuksi,</V>
<V>Laiad oksad laevadeksi,</V>
<V>Ladvatükid linnadeksi.</V>
<V>Saare taati sahatelles</V>
<V>Palgalisi palumaie:</V>
<V>“Tulge tamme raiumaie,</V>
<V>Laiu oksi laastamaie,</V>
<V>Latva maha langutama;</V>
<V>Tammi taevast tumendamas,</V>
<V>Peidab ära päevapaiste,</V>
<V>Varjab kinni tähevalge,</V>
<V>Kustutab kuu kumeduse.”</V>
<V>Mehed mõistsid, kostsid vastu:</V>
<V>“Või ei tulla, vennikene!</V>
<V>Tammi kasvand taeva’ani,</V>
<V>Latva pilvi lahutamas;</V>
<V>Tammi meista on tugevam:</V>
<V>Känd ei karda meie kirveid,</V>
<V>Tüvi meie tapperida.”</V>
<V>Saare taat tuli tagasi,</V>
<V>Käis siis kurtessa koduje.</V>
<V>Eit tuli vastu alla õue,</V>
<V>Hakkas otsust ajamaie.</V>
<V>Taat aga mõistis, kostis vastu:</V>
<V>“Tuulekäiki käisin tühja,</V>
<V>Saa ei tamme raiujaida,</V>
<V>Laia oksa laastajaida,</V>
<V>Kes see ladva langutaksi,</V>
<V>Pikad oksad pillutaksi.”</V>
<V>Eit viis taadi tubaje,</V>
<V>Käskis minna kamberie,</V>
<V>Kus see kotkas kütke’essa,</V>
<V>Pöigelmeesi paeladessa.</V>
<V>Eit aga nõnda pajatama:</V>
<V>“Läksin loogu võttemaie,</V>
<V>Riismeid kokku riisumaie,</V>
<V>Reha kuldane käessa,</V>
<V>Varsi vaskine järella,</V>
<V>Hõbedased rehapulgad,</V>
<V>Võrud kuldased küljessa.</V>
<V>Võtsin kaare, võtsin kaksi,</V>
<V>Hakkasin kolmat võttemaie.</V>
<V>Mis ma leidsin kaare alta?</V>
<V>Leidsin kotka kaare alta;</V>
<V>See’p see kodu kasvand kotkas,</V>
<V>Päeval hautud päevapoega,</V>
<V>Öösel hautud eidepoega.</V>
<V>Viisin kotka ma koduje,</V>
<V>Panin köide kamberie.</V>
<V>Mis seal kotka tiiva alla?</V>
<V>Mees oli kotka tiiva alla.</V>
<V>Mehikese kõrgus kandis</V>
<V>Kahe vaksa vääriliseks,</V>
<V>Kalevi pöigla pikkuseks.</V>
<V>Mis seal mehe kaendelassa?</V>
<V>Kirves mehe kaendelassa.”</V>
<V>Taati mehelta küsima,</V>
<V>Pöiglapikult pärimaie:</V>
<V>“Kas sa tahad, kullakene,</V>
<V>Tamme minna raiumaie,</V>
<V>Laiu oksi laastamaie?”</V>
<V>Väike mehikene mõistis,</V>
<V>Pöiglapikku pajateli:</V>
<V>“Päästa mind vangipaelusta,</V>
<V>Kisu kütke kammitsasta,</V>
<V>Siisap kaupa sobitame!”</V>
<V>Päästeti mehike paelusta,</V>
<V>Kisti kütke kammitsasta,</V>
<V>Hakati kaupa tegema.</V>
<V>Mis tal palgaks paisatie,</V>
<V>Lepituseks lubatie?</V>
<V>Kuldakaussi anti palgaks.</V>
<V>Mehike läks õue peale,</V>
<V>Astus tamme ligemalle;</V>
<V>Sealap kerkis kasvamaie,</V>
<V>Tamme kõrvas tõusemaie;</V>
<V>Kasvas küünra, kasvas kaksi,</V>
<V>Sirgus siis veel mitu sülda.</V>
<V>Mehikesest tõusnud meesi</V>
<V>Hakkas tamme raiumaie;</V>
<V>Raius päeva, raius kaksi,</V>
<V>Raius tüki kolmat päeva:</V>
<V>Tammi hakkas tuikumaie,</V>
<V>Kännu otsas kõikumaie,</V>
<V>Ladva otsa langemaie.</V>
<V>Tamme tüvi kattis saare,</V>
<V>Latva langes lainetesse.</V>
<V>Mis sest tammest tehtanekse?</V>
<V>Tüvest tehti tugev silda,</V>
<V>Painutati kena parvi</V>
<V>Kahel haarul üle mere.</V>
<V>Üks viis saarelt Viru randa,</V>
<V>Teine haaru Soome randa,</V>
<V>See’p see kuulus Soome silda.</V>
<V>Ladvast tehti uhkeid laevu,</V>
<V>Tehti kalleid kaubalaevu,</V>
<V>Keskelt killapaatisida,</V>
<V>Vahelt väikseid linnakesi,</V>
<V>Oksadest sai orjalaevu,</V>
<V>Laastudesta lastelaevu.</V>
<V>Mis jääb järel, jätke jälle:</V>
<V>Sealt saab kehva mehe sauna,</V>
<V>Leinatuba leskedelle,</V>
<V>Vaestelaste varjupaika,</V>
<V>Kus nad vihma veeretusel,</V>
<V>Marutuule möllamisel,</V>
<V>Lumetuisul varju leidvad.</V>
<V>Mis jääb järel, jätke jälle:</V>
<V>Sealt saab kena laulutuba,</V>
<V>Laulijalle lustikamber,</V>
<V>Kus neid sõnu seadeldakse,</V>
<V>Laululõngaks liimitakse.</V>
<V>Kes sealt mööda käidanesid,</V>
<V>Soome sillal sõitanesid,</V>
<V>Seisatasid, mõistatasid:</V>
<V>Kas see on Lihala linna,</V>
<V>Ehk on see Rahala randa,</V>
<V>Ehk on see Kungla kodada?</V>
<V>Laulik kuulis, kostis vastu:</V>
<V>“Oh teie hullud ja rumalad,</V>
<V>Ahtra aruga armetud!</V>
<V>Oleks see Lihala linna,</V>
<V>Siis oleks lihasta tehtud;</V>
<V>Oleks see Rahala randa,</V>
<V>Siis oleks rahasta taotud;</V>
<V>Oleks see Kungla kodada,</V>
<V>Siis oleks kullasta tehtud.</V>
<V>See on lauliku tubada,</V>
<V>Kehva mehe kambrikene,</V>
<V>Vaese mehe varjukene.</V>
<V>Kuu on uksena eessa,</V>
<V>Päike laella läikimassa,</V>
<V>Tähed toassa tantsimassa,</V>
<V>Vikerkaar vibuna varjuks.</V>
<V>Siin need laululood loodi,</V>
<V>Sõnasõuded sünnitati,</V>
<V>Keelekeerud korrutati.</V>
<V>Ketr oli keskel kehva kambris,</V>
<V>Takukoonal Taara tares,</V>
<V>Lõngalõime Looja kätel,</V>
<V>Teine päikese väraval,</V>
<V>Kolmas koidu koolikojas.</V>
<V>Ilus oli võte võttijalla,</V>
<V>Heie kena ketrajalla;</V>
<V>Päike paistis põualõnga,</V>
<V>Eha punus punalõnga,</V>
<V>Taevas sinisiidisida.”</V>
</TEXT>
</ITEM>
<ITEM nro="kalevipoeg07" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>7</ID>
</META>
<TEXT>
<CPT>Seitsmes lugu</CPT>
<V>Päike paistis puie ladvul,</V>
<V>Õhtu õlal ripakille,</V>
<V>Väsind varjud venitasid</V>
<V>Vaikusvaipa üle muru,</V>
<V>Rahu rüüdi metsadelle;</V>
<V>Leinakase lehiskaisust,</V>
<V>Muretishaava rüpesta,</V>
<V>Kuuse kuldakübarasta</V>
<V>Hüüdis üksik laululindu</V>
<V>Päeva lõpetuse lugu,</V>
<V>Hüüdis õhtu viludusel</V>
<V>Loojal’ kiitust ilmutelles,</V>
<V>Tänu targema taadile.</V>
<V>Kalevipoeg, kangelane,</V>
<V>Kui oli pääsend une paelust,</V>
<V>Väsimuse volidusest,</V>
<V>Hakkas silmi selitelles,</V>
<V>Laugusida lauhutelles</V>
<V>Arvamisi arutama,</V>
<V>Tahtis meelde tuletada,</V>
<V>Möödaläinut mälestada,</V>
<V>Mis kui närtsind unenägu,</V>
<V>Kolletanud kujukene</V>
<V>Tema luulemises läikis.</V>
<V>Viimse aja sammu-astmed</V>
<V>Polnud selget jälge jätnud.</V>
<V>Sügiseses udusombus,</V>
<V>Põualises pilvesuitsus</V>
<V>Seisid eilsed sündimised:</V>
<V>Kas ta Soomes ehk kas Saares</V>
<V>Pikki lustisid pidanud,</V>
<V>Kas tal Turgist tulnud tüli,</V>
<V>Taplust olnud Tuura rajal,</V>
<V>Sest ei teadnud tema selgest.</V>
<V>Sepa poja surmamine,</V>
<V>Vaga vere valamine</V>
<V>Ei teind muretise mulju</V>
<V>Ega kahetsuse koormat.</V>
<V>Kallis Kalevite poega</V>
<V>Tõttas jälle tõukamaie,</V>
<V>Kiirel kihul rändamaie,</V>
<V>Kuni küngas jõudis kätte,</V>
<V>Kust ta tulles mööda käinud.</V>
<V>Kõndis päeva, kõndis kaksi</V>
<V>Läbi laiu lagedaida,</V>
<V>Jõge mööda, mäge mööda,</V>
<V>Läks siis laiast laanest läbi,</V>
<V>Kõndis tüki kolmat päeva</V>
<V>Pikal sammul ranna poole.</V>
<V>Merekaldal kalju kütkes,</V>
<V>Kindlas ahelate kütkes</V>
<V>Seisis tuuletarga lotja,</V>
<V>Tuuslar-taadi paadikene.</V>
<V>Kalevite poega võttis</V>
<V>Surmas hangund sortsilase</V>
<V>Paadikese päranduseks,</V>
<V>Võttis laeva lepituseks,</V>
<V>Et ei olnud eite leidnud.</V>
<V>Kalevite kallim poega</V>
<V>Päästis lahti paadikese</V>
<V>Ahelate kütkendusest;</V>
<V>Istus ise lootsikusse,</V>
<V>Võttis mõlad võimsa kätte,</V>
<V>Hakkas kiirul aerumaie,</V>
<V>Kodu poole püüdemaie,</V>
<V>Pani purjed paisumaie,</V>
<V>Riided tuulde rippumaie.</V>
<V>Tuulehoogu tõukas tagant,</V>
<V>Laine lükkas lustilikult</V>
<V>Veeretelles Viru poole.</V>
<V>Vete pinnal mängis mõla</V>
<V>Sõudja sunnil kiirustelles,</V>
<V>Teine käsi pidas tüüri,</V>
<V>Et ei paati teelta pääse.</V>
<V>Kalevite poeg ei väsi;</V>
<V>Piht on mehel pihlakane,</V>
<V>Õlanukid õunapuusta,</V>
<V>Käsivarred vahterased,</V>
<V>Küünarnukid künnapuusta,</V>
<V>Sõrmelülid sõsterased,</V>
<V>Sõrmeküüned kuslapuised,</V>
<V>Raudarammu kõiges kehas.</V>
<V>Tuulehoogu tõukas tagant,</V>
<V>Laine lükkas lustilikult</V>
<V>Veeretelles Viru poole.</V>
<V>Kalevite poega laulis:</V>
<V>“Läksin merel’ mängimaie,</V>
<V>Lainetesse laulemaie,</V>
<V>Aerud kuldased käessa,</V>
<V>Hõbedasta aeruvarred.</V>
<V>Mis mull’ vastu juhtunekse?</V>
<V>Tuli vastu pardiparvi,</V>
<V>Alla lainte lagleparvi,</V>
<V>Peale lainte luigeparvi,</V>
<V>Keskelt kena haneparvi.</V>
<V>Läksin merel’ mängimaie,</V>
<V>Lainetesse laulemaie,</V>
<V>Aerud kuldased käessa,</V>
<V>Hõbedasta aeruvarred.</V>
<V>Mis mull’ vastu juhtunekse?</V>
<V>Vastu tuli kolme laeva:</V>
<V>Üks oli noorte naiste laeva,</V>
<V>Teine targa naiste laeva,</V>
<V>Kolmas noorte neiukeste,</V>
<V>Kena piigade paadike.</V>
<V>Seal oli palju piigasida,</V>
<V>Sõstrasilma sõsaraida,</V>
<V>Tüdrukuid tosinakaupa;</V>
<V>Kuldakindad neil käessa,</V>
<V>Hõbesõrmuksed sõrmessa,</V>
<V>Siidisärgid neil seljassa,</V>
<V>Udukirjad käikseilla,</V>
<V>Kallid taalrid kaela ümber,</V>
<V>Sõled suured rindadella,</V>
<V>Pärjad peassa päevakirja.</V>
<V>Uhked neiud ülekaupa</V>
<V>Hakkasid mind armastama,</V>
<V>Kurjast mulle kippumaie.</V>
<V>Mina vastu kostelesin:</V>
<V>“Olge vaita, kanakesed!</V>
<V>Jätke nuttu, nukrad linnud!</V>
<V>Küllap tuleb õnneõhtu,</V>
<V>Pääseb paistma parem päike,</V>
<V>Kus teil õnned õitsevad,</V>
<V>Tõusvad teile poolekesed,</V>
<V>Kasvavad teil kaasakesed,</V>
<V>Kuhu teil õnned osanud,</V>
<V>Kuhu teil jaod jaetud;</V>
<V>Kalevist ei kasva kaasat,</V>
<V>Ei sest poisist teie poolta.”</V>
<V>Tuulehoogu tõukas tagant,</V>
<V>Laine lükkas lustilikult</V>
<V>Veeretelles Viru poole;</V>
<V>Vete pinnal mängis mõla</V>
<V>Sõudja sunnil kiirustelles,</V>
<V>Teine käsi pidas tüüri,</V>
<V>Et ei paati teelta pääse.</V>
<V>Vinged meretuulekesed</V>
<V>Viisid paati Viru poole,</V>
<V>Lõuna vastu lootsikuda.</V>
<V>Vinged meretuulekesed</V>
<V>Päästsid peada liigu purjust,</V>
<V>Humalaviha hullusest;</V>
<V>Siiski selget seletusta</V>
<V>Viimsest vaenulikust pidust,</V>
<V>Sepa kojas tõusnud tülist</V>
<V>Kangelasele ei saanud.</V>
<V>Mis siin lugu tõendasid,</V>
<V>Olid tundsad veretähed,</V>
<V>Verejäljed mõõga küljes,</V>
<V>Veremärgid vammuksessa.</V>
<V>Tuulehoogu tõukas tagant,</V>
<V>Laine lükkas lustilikult</V>
<V>Veeretelles Viru poole.</V>
<V>Juba keskiööde kate</V>
<V>Peitis kinni merepinda,</V>
<V>Juba sõela seisis servi,</V>
<V>Vardad vastu valge’eda,</V>
<V>Kui üks kerkiv kujukene</V>
<V>Merepinnal üles paisus.</V>
<V>Kalevipoeg, kangelane,</V>
<V>Tundis tähtsa saare kalda,</V>
<V>Kus ta tulles kogemata</V>
<V>Saare neidu sõbrustanud,</V>
<V>Armu kaisus kiigutanud.</V>
<V>Piiga laulud, piiga armud,</V>
<V>Piiga kisakiljatused,</V>
<V>Kole merrekukkumine,</V>
<V>Lainetesse uppumine</V>
<V>Tulid kangelase meelde,</V>
<V>Segasivad mõtted sompu,</V>
<V>Murdsid meele muredelle.</V>
<V>Kalevite kallim poega</V>
<V>Tahtis tasaselta sõudes</V>
<V>Saare rannast mööda sõita,</V>
<V>Kartis isa kurvastada,</V>
<V>Hella eite ehmatada,</V>
<V>Kes veel lille leinasivad,</V>
<V>Neidu noorta nuttasivad.</V>
<V>Kuule, kuule, mis sealt kostab,</V>
<V>Mis seal laulab lainte langul?</V>
<V>Eks see ole piiga helin,</V>
<V>Neitsikese noore laulu,</V>
<V>Kadund kana kõõrutused,</V>
<V>Mis seal tõuseb lainetesta,</V>
<V>Kerkib vaiksest vetevoodist?</V>
<V>Kalevipoeg sulges sõudu,</V>
<V>Pani aerud ääre peale,</V>
<V>Paadi serva puhkamaie,</V>
<V>Hakkas lugu kuulamaie.</V>
<V>Piiga vari vete peidust</V>
<V>Helkis aga lainetesta,</V>
<V>Vilistas kui vesilindu,</V>
<V>Pajatas kui pardikene:</V>
<V>“Neiu läks merre kiikumaie,</V>
<V>Lainetesse laulemaie,</V>
<V>Laps läks meelta lahutama,</V>
<V>Ülekohtu unustama,</V>
<V>Kurbusida kustutama.</V>
<V>Veli sõidab vete veerul,</V>
<V>Sõidab laia lainetella,</V>
<V>Sõsar suigub salasängis</V>
<V>Peidukambri sügavuses.</V>
<V>Mis seal läigib lainetessa,</V>
<V>Mis seal välgub vete pinnal;</V>
<V>Mõõka läigib lainetessa,</V>
<V>Veri välgub vete pinnal;</V>
<V>Paneb lained lõkendama,</V>
<V>Neiu palged punetama.</V>
<V>Oh sa venda vereahne,</V>
<V>Armul eksind poisikene!</V>
<V>Miks sa vagalista verda</V>
<V>Vihal läksid valamaie?</V>
<V>Miks sa kodukanakesta,</V>
<V>Oma taadi tuvikesta</V>
<V>Murul pidid muljumaie?</V>
<V>Läksin merre kiikumaie,</V>
<V>Lainetesse laulemaie,</V>
<V>Laps läks meelta lahutama,</V>
<V>Ülekohut unustama,</V>
<V>Kurbusida kustutama.</V>
<V>Mis seal läikis lainetelta?</V>
<V>Veri läikis lainetelta.</V>
<V>Veli sõitis vete pinnal,</V>
<V>Mõrtsukmõõka läikis puusas,</V>
<V>Veri välkus mõõga küljes,</V>
<V>Pani lained lõkendama,</V>
<V>Neiu palged punetama,</V>
<V>Närtsind lille õilmitsema.</V>
<V>Sõsar suigub salasängis</V>
<V>Vete vilu vaiba alla,</V>
<V>Lainte kätki kiigutusel.</V>
<V>Oh sa vereahne venda,</V>
<V>Armul eksind poisikene!</V>
<V>Miks sa vagalista verda</V>
<V>Vihal läksid valamaie?</V>
<V>Miks sa kodukanakesta,</V>
<V>Oma taadi tuvikesta</V>
<V>Murul pidid muljumaie,</V>
<V>Noore rahu raiskamaie,</V>
<V>Sõsarada sundimaie</V>
<V>Surmasängi suikumaie?</V>
<V>Kahekordne verevõlga</V>
<V>Velje rahu rikkumassa.</V>
<V>Veli aga sõidab vete pinnal,</V>
<V>Sõsar suigub salasängis,</V>
<V>Vete vilu vaiba alla,</V>
<V>Lainekätki kiigutusel.</V>
<V>Veljel rasket võitlemista,</V>
<V>Rasket võla vastamista</V>
<V>Vaga vere vaigistuseks,</V>
<V>Ülekohtu kustutuseks,</V>
<V>Liiatööde lepituseks,</V>
<V>Mis ta korra kogemata,</V>
<V>Teise korra tahtemata</V>
<V>Võlakoormaks veeretanud.</V>
<V>Oh sa vilets veljekene,</V>
<V>Pikk on sinu võlapõlvi!</V>
<V>Läksin, neidu noorukene,</V>
<V>Merekalda mängimaie,</V>
<V>Lainetesse laulemaie,</V>
<V>Paha tuju puistamaie:</V>
<V>Sinna ma, kana, kadusin,</V>
<V>Sinna surin, linnukene,</V>
<V>Sinna, noori, ma nõrkesin,</V>
<V>Sinna, lilleke, närtsisin!</V>
<V>Ära nuta, eidekene!</V>
<V>Ära kaeba, taadikene!</V>
<V>Merella on minul kodu,</V>
<V>Lainte all mul salatare,</V>
<V>Kalakudus kambrikene,</V>
<V>Mereudus pesakene,</V>
<V>Minul on vilussa sängi,</V>
<V>Kena kätki lainetessa;</V>
<V>Kalevid mind kiigutavad,</V>
<V>Sulevid mind suigutavad.</V>
<V>Oh sa vilets vennakene,</V>
<V>Pikk on sinu võlapõlvi!</V>
<V>Oh sa vilets veteveerel:</V>
<V>Millal sindki sängitakse,</V>
<V>Rahurüppe uinutakse</V>
<V>Pikast piinast puhkamaie?” –</V>
<V>Närtsind neitsi leinalaulud,</V>
<V>Kalli varju kaebamised,</V>
<V>Mõistusõnad lainte sängist,</V>
<V>Pajatused mere põhjast</V>
<V>Kurvastasid Kalevida,</V>
<V>Nukrastasid noorta meesta.</V>
<V>Leinameelel luulemised</V>
<V>Sigitasid igatsusi,</V>
<V>Kasvatasid kahetsusi.</V>
<V>Möödaläinud aja lendu,</V>
<V>Soome sepa poja surma,</V>
<V>Mis kui unenäokuju</V>
<V>Koidul korra keeritelles</V>
<V>Äkitselta ära kadus,</V>
<V>Võind ei Kalev kinnitada,</V>
<V>Sünd’nut teha sündimatuks.</V>
<V>Tema võttis mõlad kätte,</V>
<V>Hakkas uuest aerutama,</V>
<V>Kodu poole sõudemaie.</V>
<V>Tuulehoogu tõukas tagant,</V>
<V>Laine lükkas lustilikult</V>
<V>Veeretelles Viru poole;</V>
<V>Vete pinnal mängis mõla</V>
<V>Sõudja sunnil kiirustelles,</V>
<V>Teine käsi pidas tüüri,</V>
<V>Et ei paati teelta pääseks.</V>
<V>Kalevite poega laulis:</V>
<V>“Kus on leina lepikuida,</V>
<V>Ahastuse haavikuida,</V>
<V>Kurvastuse kuusikuida,</V>
<V>Kahetsuse kaasikuida?</V>
<V>Kus ma leinan, kasvab lepik,</V>
<V>Kus ma ahastan, seal haavik,</V>
<V>Kus olen kurba, kasvab kuusik,</V>
<V>Kahetsejat varjab kaasik.</V>
<V>Oh minu hella eidekene,</V>
<V>Kes mind armul kasvatasid,</V>
<V>Käte peal mind kiigutasid,</V>
<V>Suu juures suigutasid:</V>
<V>Pidid üksi suremaie,</V>
<V>Nägemata närtsimaie!</V>
<V>Kes sul vaotas silmad kinni,</V>
<V>Kes sul litsus kulmud kokku?</V>
<V>Sinilill sul sulges silmad,</V>
<V>Kastehein sul kattis kulmud.</V>
<V>Oh mu hella eidekene!</V>
<V>Sinilillel salaokkad,</V>
<V>Kasteheinal karvad karedad.</V>
<V>Oh mu hella eidekene!</V>
<V>Kuidas sa mind kasvatasid,</V>
<V>Kasvatasid, kallistasid,</V>
<V>Üles tõstsid, hüpatasid,</V>
<V>Maha panid, mängitasid,</V>
<V>Suu juures suigutasid,</V>
<V>Kahel käel kiigutasid!</V>
<V>Mõtlesid toeks tulevat,</V>
<V>Arvasid abiks astuvat,</V>
<V>Lootsid elu lõpetusel</V>
<V>Laugelangutajat saavat,</V>
<V>Silmakatjat siginevat.”</V>
<V>Tuulehoogu tõukas tagant,</V>
<V>Laine lükkas lustilikult</V>
<V>Veeretelles Viru poole.</V>
<V>Juba koitu kerkimassa,</V>
<V>Päevatera tõusu ligi,</V>
<V>Kui ta paati parajasti</V>
<V>Kodukalda vastu keeras.</V>
<V>Kalevite kallim poega</V>
<V>Laskis lootsiku kaldale,</V>
<V>Köitis ahelate kütke</V>
<V>Paadikesta parve äärde;</V>
<V>Kargas ise kalda peale,</V>
<V>Tahtis kohe kodu poole</V>
<V>Sammusida seadaneda,</V>
<V>Vendi minna vaatamaie,</V>
<V>Kas ehk vennad Viru rajal</V>
<V>Ema jälgesida leidnud.</V>
<V>Kalevipoeg, kangelane,</V>
<V>Jõudis Iru mäe harjale,</V>
<V>Kuhu taaralaste tarkus</V>
<V>Eite kaljuks karastanud.</V>
<V>Vaiki, vaiki, vahva meesi!</V>
<V>Pea kinni, pojukene!</V>
<V>Kas sa kuuled kentsakada,</V>
<V>Mis seal kostab kauge’elta?</V>
<V>Mis seal helkis õhtu hõlmal,</V>
<V>Mis seal tuules vilisteli?</V>
<V>Nii kui loodud laulukene,</V>
<V>Inimese häälekene</V>
<V>Kostab tuule kohinasta.</V>
<V>Kalevipoeg, kangelane,</V>
<V>Pöörab kõrvad kuulu poole,</V>
<V>Kus need hääled ärkanekse.</V>
<V>Nägemata laulunäkki,</V>
<V>Tuuleema tütar noori</V>
<V>Laskis laulu ladusasti</V>
<V>Kuulja kõrva kukutelles:</V>
<V>“Kodunt lendas kõvernokka,</V>
<V>Pesast kotka parem poega,</V>
<V>Lendas leinal luigekene,</V>
<V>Kurbusikkes kukekene;</V>
<V>Lendas kallis kotkapoega</V>
<V>Vaga rada rändamaie,</V>
<V>Eide jälgi otsimaie;</V>
<V>Tiivad linnulla tugevad,</V>
<V>Küüned kotkalla kiskujad.</V>
<V>Kena, lendas ta kodunta,</V>
<V>Ilus, isa õue pealta,</V>
<V>Nii kui pisar veereb pilvest,</V>
<V>Lumi langeb lagedalle,</V>
<V>Kui see hernes heidab õilme,</V>
<V>Kui see uba oma kaotab,</V>
<V>Lillakas lehti lahutab,</V>
<V>Pihlakas puistab kobaraid,</V>
<V>Taga välja toomeoksad.</V>
<V>Nõnda lindu kodunt lendas,</V>
<V>Tetri teisile vesile,</V>
<V>Hani muile allikaile.</V>
<V>Taara targal tahtemisel</V>
<V>Olid lese leinapäevad,</V>
<V>Pikalised piinapäevad</V>
<V>Õnnelikult õhtu saanud.</V>
<V>Kotkapoega, kõvernokka,</V>
<V>Kuis sul rada koju rändab?</V>
<V>Kena, lendsid sa kodunta,</V>
<V>Ilus, isa õue pealta.</V>
<V>Kotkapoja raudaküüned</V>
<V>Valasivad vaga verda,</V>
<V>Raiskasivad neiu rahu.</V>
<V>Kahekordne verevõlga</V>
<V>Piinab kotkapojukesta,</V>
<V>Koormab südant kõvernokal.</V>
<V>Ema pistab rinna suhu,</V>
<V>Aga meelt ei pista pähe!</V>
<V>Hoia, kotkas, kõvernokka,</V>
<V>Hoia ennast mõõga eesta:</V>
<V>Veri ihkab vere palka!</V>
<V>Või ei enam kaljueite</V>
<V>Pikemalta pajatada.”</V>
<V>Nõnda laulis tuule tiival</V>
<V>Eide vaimu varjukene.</V>
<V>Kalevite kallim poega</V>
<V>Märkas laulu mõistatusest,</V>
<V>Kuidas kallis eidekene</V>
<V>Kooljasängi kolletanud;</V>
<V>Märkas laulu mõistatusest,</V>
<V>Kuidas tema Soome sõidul</V>
<V>Kahevõrra kurja teinud:</V>
<V>Eksind korra kogemata,</V>
<V>Teise korra teademata.</V>
<V>Kalevipoeg, kangelane,</V>
<V>Kiirusteli kodu poole;</V>
<V>Jõudis isa õue alla,</V>
<V>Jõudis vainu väravalle,</V>
<V>Koerad õues haukumaie.</V>
<V>Vennad tulid väravasse,</V>
<V>Tulid võõrast vaatamaie.</V>
<V>Kui nad nooremada nägid,</V>
<V>Keda arvasid kadunud,</V>
<V>Tulid vennad imestelles</V>
<V>Tulijada tunnistama,</V>
<V>Kellel uhke mõõka puusas,</V>
<V>Kuldakannuksed saapassa.</V>
<V>Kes see jõuaks küsimisi</V>
<V>Kõiki korral kuulutada,</V>
<V>Mis siin vennad kolmekesi</V>
<V>Isekeskis kõnelesid?</V>
<V>Teisel õhtul istusivad</V>
<V>Kanged mehed kolmekesi,</V>
<V>Sahkasivad sõnumida,</V>
<V>Kuidas eide otsimisel</V>
<V>Igaühel käsi käinud.</V>
<V>Vanem venda pajatelles</V>
<V>Laskis laulu lendamaie:</V>
<V>“Läksin eite otsimaie,</V>
<V>Kadund kana püüdemaie,</V>
<V>Läksin, käisin tüki teeda,</V>
<V>Tüki teeda, palju maada,</V>
<V>Käisin tüki tühja maada,</V>
<V>Seitse versta seda maada,</V>
<V>Kümme versta Kuramaada,</V>
<V>Poole versta Poolamaada,</V>
<V>Viis versta Vene radada,</V>
<V>Sada versta Saksamaada,</V>
<V>Tuhat sammu Turjamaada.</V>
<V>Mis mulle sealta vastu tuli?</V>
<V>Tuli mulle vastu tinaneidu,</V>
<V>Tinast tehtud tütarlapsi,</V>
<V>Tinasta suu, tinast silmad,</V>
<V>Tinast kael ja tinast keha,</V>
<V>Tinast käiksed käessa.</V>
<V>Mina tinaselt küsima:</V>
<V>“Kas sa nägid eide jälgi,</V>
<V>Tedrepoja teederada?”</V>
<V>Tina ei teadnud küsimist</V>
<V>Ega mõistnud vastust anda:</V>
<V>Tina tuima kui see kivi,</V>
<V>Saand ei suuda maigutada.</V>
<V>Mina kiirest’ kihutama,</V>
<V>Lasin sammud sõudemaie</V>
<V>Tüki teed ja palju maada,</V>
<V>Käisin tüki tühja maada,</V>
<V>Seitse versta seda maada,</V>
<V>Kaheksa kaljumägesid.</V>
<V>Mis mulle sealta vastu tuli?</V>
<V>Tuli mulle vastu vaskineidu,</V>
<V>Vasest valatud piigake.</V>
<V>Vasest suu, vasest silmad,</V>
<V>Vasest kael ja vasest keha,</V>
<V>Vaski peast kuni varbani,</V>
<V>Vaskivammus neiu seljas,</V>
<V>Vaskivarruksed vammuksel.</V>
<V>Mina vaselta küsima:</V>
<V>“Kas ehk nägid teederada,</V>
<V>Kuhu kodukana kadund,</V>
<V>Tedretütar tuisku läinud?”</V>
<V>Vask ei teadnud küsimist</V>
<V>Ega mõistnud vastust anda;</V>
<V>Vaski tuima kui see kivi,</V>
<V>Saand ei suuda maigutada.</V>
<V>Mina kiirest’ kihutama,</V>
<V>Lasksin sammud sõudemaie</V>
<V>Tüki teed ja palju maada;</V>
<V>Käisin tüki tühja maada,</V>
<V>Kaheksa kaljumägeda,</V>
<V>Sada versta samblasooda.</V>
<V>Mis mulle sealta vastu tuli?</V>
<V>Tuli mulle vastu hõbeneidu,</V>
<V>Hõbedast valatud piigake,</V>
<V>Hõbedast suu, hõbedast silmad,</V>
<V>Hõbedasta kõik see keha</V>
<V>Peast kuni varba’ani;</V>
<V>Hõbekuube, hõbekäiksed,</V>
<V>Hõbekirjad käikseilla.</V>
<V>Mina hõbedalt küsima:</V>
<V>“Kas ehk nägid teederada,</V>
<V>Kuhu kodukana kadund,</V>
<V>Tedretütar tuisku läinud?”</V>
<V>Hõbe ei teadnud küsimist</V>
<V>Ega mõistnud vastust anda.</V>
<V>Hõbe külma kui see kivi,</V>
<V>Saand ei suuda maigutada,</V>
<V>Hõbekeel ei häälitseda.</V>
<V>Mina kiirest’ kihutama,</V>
<V>Lasksin sammud sõudemaie</V>
<V>Tüki teed ja palju maada;</V>
<V>Käisin tüki tühja maada,</V>
<V>Seitse versta seda maada,</V>
<V>Kaheksa kaljumägeda,</V>
<V>Sada versta samblasooda.</V>
<V>Mis mulle sealta vastu tuli?</V>
<V>Tuli mulle vastu kuldaneidu,</V>
<V>Kuldane kuningatütar.</V>
<V>Kullast suu, kullast kulmud,</V>
<V>Kullast kaela, kullast keha,</V>
<V>Kulda peasta varba’ani.</V>
<V>Kullast käiksed käessa,</V>
<V>Kuldakirjad käikseilla,</V>
<V>Kullast kuube, kullast kübar,</V>
<V>Kuldne krooni kübaralla.</V>
<V>Mina kullalta küsima:</V>
<V>“Kas ehk nägid teederada,</V>
<V>Kuhu kodukana kadund,</V>
<V>Tedretütar tuisku läinud?”</V>
<V>Kulda mõistis, kostis kohe,</V>
<V>Kuldanokka aga kukkus:</V>
<V>“Mine raatmaa radadelle,</V>
<V>Kihuta kanarbikule,</V>
<V>Sealtap leiad lihast neidu,</V>
<V>Kes see sulasuul kõneleb.”</V>
<V>Mina kiirest’ kihutama,</V>
<V>Lasksin sammud lendamaie,</V>
<V>Jalavarbad veeremaie.</V>
<V>Käisin tüki tühja maada,</V>
<V>Seitse versta rabasooda,</V>
<V>Kaheksa karja-aruda,</V>
<V>Kümme versta künnimaada;</V>
<V>Sealt sain raatmaa radadelle,</V>
<V>Kanarbiku keske’elle.</V>
<V>Mis mulle sealta vastu tuli?</V>
<V>Tuli mulle vastu kena neidu,</V>
<V>Ema rüpest sündind piiga,</V>
<V>Palged punapaisudella,</V>
<V>Silmad eluhiilgusella.</V>
<V>Mina neiult nõudemaie,</V>
<V>Kõrgerinnalta küsima:</V>
<V>“Kas ehk nägid teederada,</V>
<V>Kuhu kodukana kadund,</V>
<V>Tedretütar tuisku läinud?”</V>
<V>Kena neidu kohe mõistis,</V>
<V>Piiga lahkesti pajatas:</V>
<V>“Ei ma näinud, hella venda,</V>
<V>Kana jälgi kanarbikus,</V>
<V>Tedre rada teises paigas.</V>
<V>Võib ehk kulli kana viinud,</V>
<V>Kotkas tedre ära kannud.</V>
<V>Tule, venda, meie talu</V>
<V>Kodukanasid kosima;</V>
<V>Meil on vägi valgepäida,</V>
<V>Suurem seltsi sõstrasilmi,</V>
<V>Karjakene käharpäida,</V>
<V>Seitse kena sõlgirinda,</V>
<V>Kümme kulda-pärjakandjat,</V>
<V>Kakskümmend kaunist helmeskaela,</V>
<V>Sada siidiriidelista.”</V>
<V>Mina mõistsin, kostsin vastu:</V>
<V>“Ei või tulla, tütar noori!</V>
<V>Ei ma ole kosjaskäija,</V>
<V>Neiuradadel rändaja;</V>
<V>Otsin kadund eide jälgi,</V>
<V>Metsa läinud memmekesta.” –</V>
<V>Teine venda pajatelles,</V>
<V>Laskis laulu lendamaie:</V>
<V>“Läksin eite otsimaie,</V>
<V>Kadund kana püüdemaie,</V>
<V>Läksin, käisin tüki teeda,</V>
<V>Tüki teeda, palju maada,</V>
<V>Tallasin tüki lagedaid,</V>
<V>Sammusin suurta sooda mööda,</V>
<V>Käisin jõekallast mööda,</V>
<V>Mõne versta mööda metsi.</V>
<V>Mis mul sealta vastu tuli?</V>
<V>Sealt tuli vastu väike sauna.</V>
<V>Mina sauna ukse ette:</V>
<V>“Tere, eite, tere, taati!</V>
<V>Tulge teeda juhtimaie!”</V>
<V>Eit ei kostnud, taat ei kostnud,</V>
<V>Musta kassi näugus nurgas.</V>
<V>Mina kiirest’ kihutama,</V>
<V>Lasksin sammud sõudemaie,</V>
<V>Läksin, käisin tüki teeda,</V>
<V>Tüki teeda, palju maada,</V>
<V>Tallasin tüki lagedaid,</V>
<V>Sammusin teise mööda sooda,</V>
<V>Käisin jõekallast mööda,</V>
<V>Mõne versta mööda metsi.</V>
<V>Mis mulle sealta vastu tuli?</V>
<V>Tuli vastu metsakriimu.</V>
<V>Mina hundilta küsima:</V>
<V>“Kas ehk nägid, vennikene,</V>
<V>Metsas meie eide jälgi?”</V>
<V>Metsakriim ei mõistnud kosta,</V>
<V>Hundipoeg ei pajatada,</V>
<V>Vahtis aga võõritie,</V>
<V>Näitas hambaid irvitie.</V>
<V>Mina kiirest’ kihutama,</V>
<V>Lasksin sammud sõudemaie,</V>
<V>Läksin, käisin tüki teeda,</V>
<V>Tüki teeda, palju maada,</V>
<V>Tallasin tüki lagedaid,</V>
<V>Sammusin teise mööda sooda,</V>
<V>Käisin jõekallast mööda,</V>
<V>Mõne versta mööda metsi.</V>
<V>Mis mulle sealta vastu tuli?</V>
<V>Tuli vastu vana karu.</V>
<V>Mina karulta küsima:</V>
<V>“Kas ehk nägid, vennikene,</V>
<V>Metsas meie eide jälgi?”</V>
<V>Karu ei mõistnud küsimist</V>
<V>Ega osand vastust anda;</V>
<V>Mis ta, mehike, mõmises,</V>
<V>Sest ei mõistnud mina sõna.</V>
<V>Mina kiirest’ kihutama,</V>
<V>Lasksin sammud sõudemaie,</V>
<V>Läksin, käisin tüki teeda,</V>
<V>Tüki teeda, palju maada,</V>
<V>Tallasin tüki lagedaid,</V>
<V>Sammusin teise sulasooda,</V>
<V>Käisin jõekallast mööda,</V>
<V>Mõne versta mööda metsi.</V>
<V>Mis mulle sealta vastu tuli?</V>
<V>Tuli vastu kõrge kuuski,</V>
<V>Kuldakägu kuuse ladvas.</V>
<V>Mina käolta küsimaie:</V>
<V>“Kas ehk nägid, kuldanokka,</V>
<V>Metsas meie eide teeda?”</V>
<V>Kägu mõistis, kostis kohe,</V>
<V>Kuldanokka tõstis häälta:</V>
<V>“Mine laiast laanets läbi,</V>
<V>Sealt tuleb aru ilusa,</V>
<V>Aru taga kena kaasik,</V>
<V>Kaasiku keskel uhke talu;</V>
<V>Sealtap leiad neidusida,</V>
<V>Kes sull’ teavad vastust anda.”</V>
<V>Mina kiirest’ kihutama,</V>
<V>Lasksin sammud lendamaie,</V>
<V>Läksin, käisin laanest läbi,</V>
<V>Sammusin üle arude,</V>
<V>Käisin läbi kaasikusta.</V>
<V>Mis mulle sealta vastu tuli?</V>
<V>Seal tuli vastu uhke talu,</V>
<V>Talus neli noorta neidu,</V>
<V>Neli kena kudruskaela.</V>
<V>Üks neist õmbles siidisärki,</V>
<V>Teine tikkis käiksekirja,</V>
<V>Kolmas kudus kuldavööda,</V>
<V>Neljas lõksutas lõuendit.</V>
<V>Nii kui tuulest tulitatud</V>
<V>Paistis tuba tulijalle,</V>
<V>Seinad seisid siidikattes,</V>
<V>Põrand puhtasti pühitud.</V>
<V>Mina lahkelt teretelles:</V>
<V>“Tere, neiud, nugissilmad!</V>
<V>Kas ehk teate teederada,</V>
<V>Kuhu kodukana kadund,</V>
<V>Tedretütar tuisku läinud?”</V>
<V>Kes see õmbles siidisärki,</V>
<V>See ei lausunud sõnada,</V>
<V>Kes see tikkis käiksekirja,</V>
<V>See ei teinud suuda lahti,</V>
<V>Kes see kudus kuldavööda,</V>
<V>Võttis lahkest tervist vastu,</V>
<V>Kes see lõksutas lõuendit,</V>
<V>See’p see sõnarikkam oli,</V>
<V>See’p see lahkesti sõnaldas:</V>
<V>“Käisin, kuld, küll karjateeda,</V>
<V>Käisin eile marjamaalla,</V>
<V>Toonaeile tagametsas,</V>
<V>Enne luhas loogu võtmas,</V>
<V>Ei ma näinud kana jälgi</V>
<V>Ega tedretütre teeda;</V>
<V>Vistist läksid nad lennulla,</V>
<V>Vistist võtnud tiival teeda.</V>
<V>Lase suvi mööda sõita,</V>
<V>Küllap siis tuleb sügise;</V>
<V>Võta kätte viinamärsid,</V>
<V>Pane kihlad kottidesse,</V>
<V>Mine kana kosimaie,</V>
<V>Teista tetre tabamaie!”</V>
<V>Mina mõistsin, vastu kostsin:</V>
<V>“Ega ma otsi noorta naista,</V>
<V>Taha ei teista tedrekesta,</V>
<V>Otsin kadund eide jälgi,</V>
<V>Ema armu radasida.” –</V>
<V>Kolmas venda pajatama,</V>
<V>Kuidas tema otsikäigid</V>
<V>Kõik ka tühja tuulde läinud.</V>
<V>Tema sahkas saare käiki,</V>
<V>Sündind lugu Soome rajal,</V>
<V>Kuidas tuuslar, tuuletarka,</V>
<V>Surmasängi kolletanud,</V>
<V>Rääkis kalli mõõga kaupa,</V>
<V>Pikki liigupidusida;</V>
<V>Aga viimast verist riidu,</V>
<V>Sepa poja surmamista,</V>
<V>Saare piiga laintelaulu,</V>
<V>Eide laulu tuuleõhul</V>
<V>Ei ta rääkind vendadelle.</V>
<V>Vanem venda laskis sõna,</V>
<V>Laulu nõnda lendamaie:</V>
<V>“Taat meil magab kalmukünkas,</V>
<V>Sõmerliiva sõba alla,</V>
<V>Kaljukate pealla sängi;</V>
<V>Kuhu eide jalga eksind,</V>
<V>Mis tal kanda kinnitanud,</V>
<V>Seda võib ehk jumalikku</V>
<V>Taara tarkus üksi teada.</V>
<V>Kas on lesepõlve leina,</V>
<V>Kurvastuse kurnamine</V>
<V>Eite otsa lõpetanud?</V>
<V>Ehk kas viletsuse vägi,</V>
<V>Kosilase kimbutused</V>
<V>Vaga leske varga küüsil</V>
<V>Viinud võõra välja peale?</V>
<V>Ehk kas veteveeretused</V>
<V>Merepõhja pillutanud?</V>
<V>See meil kõigil teademata.</V>
<V>Vanematest varjutiiba,</V>
<V>Armukaisul haudumista</V>
<V>Meil ei kolmel enam loota.</V>
<V>Enda tiiva tugevusel</V>
<V>Peame, linnud, lendamaie.</V>
<V>Nüüdap tuleb taadi käsku</V>
<V>Isekeskis toimetada;</V>
<V>Laskem, vennad, liisku heita:</V>
<V>Kes meist tõuseb kuningaksi.</V>
<V>Nii oli taati enne surma</V>
<V>Eidekesta õpetanud.”</V>
<V>Teine venda laskis sõna,</V>
<V>Laulu nõnda lendamaie:</V>
<V>“Sul on õigus, vennikene!</V>
<V>Kuidas kadund taadi tarkus</V>
<V>Tahtmist käsuks kinnitanud,</V>
<V>Nõnda loodud laste kohus</V>
<V>Asjalugu toimetada.</V>
<V>Noorem vend meil mehe-eane,</V>
<V>Tibukene tiivakandja,</V>
<V>Jõuab pesast purjetelles</V>
<V>Juba üle mere lenda:</V>
<V>Liisk siis saagu lihtimaie,</V>
<V>Asja otsust õiendama!”</V>
<V>Noorem venda laskis sõna,</V>
<V>Laulu nõnda lendamaie:</V>
<V>“Taat mul suri enne sündi,</V>
<V>Enne kui pääsin päevale,</V>
<V>Eite läinud eksiteele,</V>
<V>Viidi vaene ehk vaenulla.</V>
<V>Ema viidi uksestagi,</V>
<V>Armud läksid akkenasta,</V>
<V>Ema viidi teeda mööda,</V>
<V>Sõnad soojad sooda mööda;</V>
<V>Kuhu kana kukutati,</V>
<V>Tedretütre hauda tehti,</V>
<V>Sinna armud kalda alla</V>
<V>Talvekülma tarretasid;</V>
<V>Ema hauda heidetie,</V>
<V>Armurüpe hangus ära.</V>
<V>Meie, vennad kolmekesi,</V>
<V>Vanemata vaesedlapsed,</V>
<V>Peame taadi käsku püüdma</V>
<V>Tõrkumata toimetada.</V>
<V>Lähme homme liiskumaie,</V>
<V>Rammukaupa katsumaie,</V>
<V>Õnnekaupa otsimaie,</V>
<V>Kes meist Taara tahtmist mööda</V>
<V>Valitsusevõimust võtab!”</V>
<V>Igal mehel isemõtted,</V>
<V>Ise salasoovimised</V>
<V>Südametes siginemas:</V>
<V>Lootus liisuõnne peale,</V>
<V>Kartus õnne kaotamisest.</V>
<V>Õhtul, hämariku ajal,</V>
<V>Videviku viivitusel</V>
<V>Veeres üksi noorem venda,</V>
<V>Kurval sammul kõndidessa</V>
<V>Kadund isa haua peale;</V>
<V>Nuturätik noorel käessa,</V>
<V>Pisararätik pihussa,</V>
<V>Astub isa haua peale,</V>
<V>Istub kalmukünka peale.</V>
<V>Isa hauasta küsima:</V>
<V>“Kes see liigub peale liiva,</V>
<V>Kes see astub peale haua,</V>
<V>Sõtkub sammul sõmeraida</V>
<V>Kiigutelles kalmukivi?”</V>
<V>Poega mõistis, kostis vastu:</V>
<V>“Poega liigub peale liiva,</V>
<V>Poega astub peale haua.</V>
<V>Noorem poega, taadikene,</V>
<V>Keda sinu silm ei näinud,</V>
<V>Tallab sammul sõmeraida</V>
<V>Kiigutelles kalmukivi.</V>
<V>Tõuse üles, taadikene!</V>
<V>Tõuse armu andemaie,</V>
<V>Poja peada silitama;</V>
<V>Tõuse rammu toetama,</V>
<V>Sõna kolme kostemaie!”</V>
<V>Taati mõistis, kostis vastu:</V>
<V>“Ei või tõusta, poega noori,</V>
<V>Ei või tõusta, ei ärata.</V>
<V>Katki olen kaelaluusta,</V>
<V>Pihupõrmu põlveluusta,</V>
<V>Muru kasvand peale mulla,</V>
<V>Aruheina peale haua,</V>
<V>Sammal kasvand peale kalju,</V>
<V>Sinililled silma peale,</V>
<V>Angervaksad jalgadelle.</V>
<V>Tuleb tuuli, toob ju armu,</V>
<V>Tuleb päeva, pead silitab.”</V>
<V>Poega kurvalt kostis vastu:</V>
<V>“Tundideks on tuule armu,</V>
<V>Päevadeks on päeva armu,</V>
<V>Eluajaks Taara armu,</V>
<V>Isa armu igavesti.”</V>
<V>Taati kostis mulla alta,</V>
<V>Armukeelilla kalmusta:</V>
<V>“Ära kurda, pojukene,</V>
<V>Ära nuta, noorukene!</V>
<V>Kadund isa vari valvab</V>
<V>Kalmust vaga lapse käiki.</V>
<V>Jumalate juhatusel</V>
<V>Jooksvad elujoonekesed,</V>
<V>Voolavad õnnelainekesed.</V>
<V>Kogemata kuritegu</V>
<V>Püüa jälle parandada!”</V>
</TEXT>
</ITEM>
<ITEM nro="kalevipoeg08" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>8</ID>
</META>
<TEXT>
<CPT>Kaheksas lugu</CPT>
<K>Viskevõistlus ja kuningaks saamine • Künd ja hobuse surm</K>
<V>Taeva küünal, ehatähti,</V>
<V>Hämariku selgem silma,</V>
<V>Vaata pilvelauge pilust,</V>
<V>Taeva kõrge kulmu alta</V>
<V>Lauliku teeradadelle,</V>
<V>Kannelniku käigi peale!</V>
<V>Vaikselt vaatas sinu silma</V>
<V>Muistepõlve muudendusi,</V>
<V>Vaatas Taara tammikuida,</V>
<V>Hiiepuida ilusaida</V>
<V>Haljendavas leheehtes;</V>
<V>Vaatas Ema lainte läiki</V>
<V>Päikese paistval palgel;</V>
<V>Vaatas Ema voolamista,</V>
<V>Kohisevat vooge käiki</V>
<V>Talve rinnalta võõrdudes.</V>
<V>Küll sa, kallis tähetütar,</V>
<V>Taeva piiga peenikene,</V>
<V>Nägid vendi veeremassa,</V>
<V>Kui nad läksid liisku heitma!</V>
<V>Küllap nägid künnimeesta,</V>
<V>Kuninglikku Kalevida</V>
<V>Viru põldu vinderikku,</V>
<V>Järva põldu jänderikku</V>
<V>Kange käega kündemassa,</V>
<V>Kui ta kündis suured saared,</V>
<V>Suured saared, kõrged künkad,</V>
<V>Kordas laiad lagedikud,</V>
<V>Soossa pilliroostikud,</V>
<V>Mäed vagude vahele,</V>
<V>Künkad küürul põllu peale,</V>
<V>Orud kõrguste keskele.</V>
<V>Küll sa, kallis tähtepiiga,</V>
<V>Kangelase kündi nägid!</V>
<V>Kui mul peaks ehk puudumaie</V>
<V>Laululooksi lõngasida,</V>
<V>Korrutatud kuldakõnet,</V>
<V>Hõbekedra heidekesi,</V>
<V>Küllap tähti näitab teeda,</V>
<V>Taevas tarku radasida.</V>
<V>Kui mul puudub siis veel sõnu,</V>
<V>Veel jäid koju kotitäied,</V>
<V>Ahju peale kindatäied,</V>
<V>Parsile veel pihutäied,</V>
<V>Kirstu kingakannatäied.</V>
<V>Kui mul veel peaks puudumaie,</V>
<V>Küllap korjan kanarbikust,</V>
<V>Nopin raatmaa radadelta,</V>
<V>Riisun lisa rägastikust,</V>
<V>Kolletanud heinakulust,</V>
<V>Korjan kasteheinakestest,</V>
<V>Ädaliku kõrrekestest,</V>
<V>Haarun kokku aganikust,</V>
<V>Kõlgastiku pühkmetesta.</V>
<V>Kui ma lugu luuletama,</V>
<V>Hakkan lausa laulemaie,</V>
<V>Kalevida kuulutama,</V>
<V>Siis jääb valda vaatamaie,</V>
<V>Küla kulda kuulamaie,</V>
<V>Saksad servi seisemaie,</V>
<V>Mõisahulgad mõtlemaie,</V>
<V>Kuulama minu kõnesid,</V>
<V>Minu laululõksatusi.</V>
<V>Tuleb taga targem aega,</V>
<V>Parem pidu meie põlvel’,</V>
<V>Siis ma laulan muistelaule,</V>
<V>Lõksutan lauliku lugusid,</V>
<V>Veeretelen vanu viise,</V>
<V>Mis ma Harjusta arvasin,</V>
<V>Mis ma Virusta vedasin,</V>
<V>Mis ma Läänest lunastasin,</V>
<V>Taara hiiesta tabasin.</V>
<V>Seal laulan tule tuisussegi,</V>
<V>Lõhna lumahangessegi,</V>
<V>Pistan pilvedki põlema,</V>
<V>Lumekübemed kumama.</V>
<V>Nii oli vanast Virus viisi,</V>
<V>Järva laulikute loomus.</V>
<V>Kui ma lausa lugu laulan,</V>
<V>Kalevida kuulutelen,</V>
<V>Olevida ilmutelen:</V>
<V>Mitu võib hobu vedada,</V>
<V>Mitu kõrbi kergitada,</V>
<V>Linalakk ehk liigutada?</V>
<V>Kannaks Kalevi hobune,</V>
<V>Alevi halli ratsukene</V>
<V>Üksinda mu lauluhulgad,</V>
<V>Kuulutuste kullakoormad.</V>
<V>Teisel päeval, koidu piirdel,</V>
<V>Väikse valge hämarusel</V>
<V>Tõt’sid Kalevite pojad</V>
<V>Kolmekesi kõndimaie,</V>
<V>Lustikäigil luusimaie:</V>
<V>Kas ehk kuskil kogemata</V>
<V>Ladusamat liisukohta,</V>
<V>Õnnekatsumise paika</V>
<V>Salasoovikute soovil</V>
<V>Silmad saaks neil sihtimaie.</V>
<V>Kalevite pojad noored</V>
<V>Rändasivad jõudsal sammul</V>
<V>Lustilikult lõuna poole,</V>
<V>Puhkasivad metsa varjul</V>
<V>Vahel väsind liikmeida;</V>
<V>Võtsid toitu toetuseks,</V>
<V>Keelekastet karastuseks.</V>
<V>Kui tuli õhtuke ilusa,</V>
<V>Veeres kena ehavalge,</V>
<V>Leidsid nad talu teelta,</V>
<V>Pere pärnade vahelta.</V>
<V>Kanged mehed kolmekesi</V>
<V>Astusivad alla õue.</V>
<V>Isa vastassa väravas,</V>
<V>Eite vastas ukse eessa;</V>
<V>Isa hüüab väravasta,</V>
<V>Eite hella tõstab häälta:</V>
<V>“Astuge, mehed, õueje,</V>
<V>Tulge, peiud, me talusse,</V>
<V>Kosilased, kamberisse!</V>
<V>Teie, kõrged kosilased,</V>
<V>Kallid Kalevite pojad,</V>
<V>Meil on kõrged kositavad,</V>
<V>Targa taadi tütrekesed,</V>
<V>Hiiust ilmund neiukesed.</V>
<V>Teil on kulda märssidessa,</V>
<V>Hõbehelmed põuedessa,</V>
<V>Penningida pungadessa,</V>
<V>Vanu taalreid taskussa;</V>
<V>Meil on kirstud kuhjadessa,</V>
<V>Annivakad valmistatud.”</V>
<V>Vanem venda kostis vastu:</V>
<V>“Ega me ole kosjaskäijad,</V>
<V>Peiuteed ei tallamassa.</V>
<V>Oleme tühja teede käijad,</V>
<V>Oleme õnneotsijad;</V>
<V>Tuba alles tegemata,</V>
<V>Kambrinurgad nöörimata,</V>
<V>Sängilauad saagimata,</V>
<V>Kuhu kana viidanekse.”</V>
<V>Isa mõistis, kostis vastu:</V>
<V>“Ärge te võtke vihaksi,</V>
<V>Pange meeleksi pahaksi:</V>
<V>Peiud olete, petised!</V>
<V>Miks teil siidisärgid seljas,</V>
<V>Kuldatoimsest teised riided?</V>
<V>Kuis te teadnud siia tulla,</V>
<V>Osanud õue ajada?</V>
<V>Märki ei olnud mätta’assa,</V>
<V>Tähte aiateiba’assa,</V>
<V>Et siin kanad kasvamassa,</V>
<V>Tedred maasta tõusemassa,</V>
<V>Pardid pesal haudumassa.</V>
<V>Hoietud lapsed hoonetes</V>
<V>Kasvid salakamberissa,</V>
<V>Kudusivad kuldakangast,</V>
<V>Sidusivad siidisida,</V>
<V>Kuldakinda’ad käessa,</V>
<V>Hõbesõrmuksed sõrmessa,</V>
<V>Suured sõled rindadessa,</V>
<V>Kallid taalrid kaela ümber.</V>
<V>Teie käite kulla valul,</V>
<V>Sõidate sõle valulla.”</V>
<V>Teine venda kostis vastu:</V>
<V>“Kuule, tarka taadikene,</V>
<V>Kuule, hella eidekene!</V>
<V>Laske neiud lagedalle,</V>
<V>Piigad õhtu iludelle,</V>
<V>Laske murule mängima,</V>
<V>Kiige alla kiljatama!</V>
<V>Annid jäägu andemata,</V>
<V>Kullad teil kulutamata!”</V>
<V>Seal toodi tüttered toasta,</V>
<V>Toodi kallid kamberista:</V>
<V>Vööd olid kuldakeerulised,</V>
<V>Pärjad litteris läikisid,</V>
<V>Siidisabad sadadena</V>
<V>Piki pihta rippusivad,</V>
<V>Hõbehelmed, kuldakeed</V>
<V>Kaela ümber kõikusivad,</V>
<V>Suured sõled rindadessa;</V>
<V>Kui nad tantsisid edasi,</V>
<V>Lehvisivad siidilindid,</V>
<V>Välkusid otsad varbani;</V>
<V>Kui nad tantsisid tagasi,</V>
<V>Kargasivad kandadeni.</V>
<V>Eite hüüdis üle ukse:</V>
<V>“Need on tütred teinud tööda,</V>
<V>Kaua kangasta kudunud,</V>
<V>Lõuendida lõksutanud,</V>
<V>Need on toimesta tagunud,</V>
<V>Poogelista paugutanud,</V>
<V>Siidisukki vikeldanud,</V>
<V>Heitnud need heledad lõngad,</V>
<V>Kaunistanud kallid kangad;</V>
<V>Ei ole suikund suitsuaega</V>
<V>Ega tukkund tööda tehes;</V>
<V>Neist saab Kalevite kaasa,</V>
<V>Kangemeeste kodukana.”</V>
<V>Noorem venda mõistis kohe,</V>
<V>Kavalasti vastu kostis:</V>
<V>“Kuule, hella eidekene,</V>
<V>Kuule, tarka taadikene!</V>
<V>Kalevite kodukanad,</V>
<V>Needap alles kasvamata.</V>
<V>Ei, meist kolmest kosilasi</V>
<V>Teie talusse ei tõuse.</V>
<V>Meie lähme õnne otsima,</V>
<V>Läheme pesa pärima.</V>
<V>Neitsikesed, noorukesed!</V>
<V>Ärge, kullad, kurvastage!</V>
<V>Pisar võtab palgepuna,</V>
<V>Kuu teil võtab kuue toime,</V>
<V>Päevatera pärja toime,</V>
<V>Ehavalge helmekorra,</V>
<V>Tähti võtab taalri läigi,</V>
<V>Enne kui omane osaneb.</V>
<V>Meie käime õnneteeda,</V>
<V>Lähme hella öö valulla,</V>
<V>Käime kulla kuu valulla,</V>
<V>Käime tähtede ilulla,</V>
<V>Sõsara sõle valulla,</V>
<V>Vana vankeri valulla.”</V>
<V>Kalevite pojad noored</V>
<V>Rändasivad jõudsal sammul</V>
<V>Lustilikult lõuna poole,</V>
<V>Käisid päeva, käisid kaksi,</V>
<V>Käisid tüki kolmat päeva,</V>
<V>Kuni neile kogemata</V>
<V>Järvekene vastu jõudis</V>
<V>Kena kõrge kallastega.</V>
<V>Ilus oli järvi igapidi:</V>
<V>Lagled lustil lainetella,</V>
<V>Luigekarjad kalda ligi,</V>
<V>Pardid jälle alla parve,</V>
<V>Hallid linnud pealla parve.</V>
<V>Kaldalt vaates kaugemalle</V>
<V>Paistis päevaveeru vastu</V>
<V>Taara ilus hiiekene,</V>
<V>Mäeharjalt haljendelles</V>
<V>Läikivailla lehtedella.</V>
<V>Õnnerikkas orus voolas</V>
<V>Emajõgi väsimata,</V>
<V>Päeva paistel lainekesi</V>
<V>Veeretelles Peipsi poole.</V>
<V>Ema rinda lüpsis lisa,</V>
<V>Kosupiima Peipsi rüppe.</V>
<V>Kalevite vanem venda</V>
<V>Seadis sõna sõudevalle,</V>
<V>Hakkas nõnda pajatama:</V>
<V>“Siin on mõnus katsekohta,</V>
<V>Paras liisuheite paika;</V>
<V>Hiiest ilmub Taara silma,</V>
<V>Vanaisa lahke vaade,</V>
<V>Jõesta jumaliku vari.</V>
<V>Laskem, vennad, liisku lüüa:</V>
<V>Kes meist kolmest vendadesta</V>
<V>Kodumaal saab kuningaksi,</V>
<V>Isa riigi valitsejaks,</V>
<V>Kalli rahva kaitsejaksi?</V>
<V>Kes see kaugelt õnnekaupa</V>
<V>Võõral maal saab voli võtma,</V>
<V>Eluaset ehitama?”</V>
<V>Kolm siis kivi korjatie,</V>
<V>Liisukiviks valitie,</V>
<V>Miska mehed määra mööda</V>
<V>Liisku pidid viskamaie,</V>
<V>Kelle käsi kaugemalle</V>
<V>Kivi jaksaks kihutada.</V>
<V>Nemad võtsid võidukivid,</V>
<V>Kandsid kalda ligemalle,</V>
<V>Asusivad ridamisi</V>
<V>Kolmekesi kalda äärde.</V>
<V>Võidu määraks oli võetud,</V>
<V>Sihiks järve laius seatud:</V>
<V>Kelle kivi kergel lennul</V>
<V>Järsku üle laia järve</V>
<V>Teistest tüki kaugemalle</V>
<V>Vete taha maha veereb,</V>
<V>Seda pidi seadust mööda</V>
<V>Valitsejaks värvatama.</V>
<V>Kadund isa käskusida</V>
<V>Tõotati tõrkumata</V>
<V>Täielikult toimetada:</V>
<V>Kaks neist pidid kauge’elle</V>
<V>Võõramaale veeremaie,</V>
<V>Kolmas venda kodumaale</V>
<V>Valitsejaks jälle jääma.</V>
<V>Vanem venda pajatelles</V>
<V>Seadis sõna sõudevalle:</V>
<V>“Lähme liisku heitemaie!</V>
<V>Minu kohus, kulla vennad,</V>
<V>Esimest kord helbitada;</V>
<V>Ema, hella eidekene,</V>
<V>Tõi mind toominga õiella</V>
<V>Varemini siia ilma,</V>
<V>Viis mind varem vihtlemaie,</V>
<V>Päeva paistel paisumaie,</V>
<V>Tõi mull’ marju magusaida,</V>
<V>Enne kui ta teile toonud.</V>
<V>Peaks ehk teie paiskamine</V>
<V>Minu määrast mööda jõudma:</V>
<V>Sest ei tõusku tülitsemist</V>
<V>Ega vaenuvihkamisi!</V>
<V>Mul ei ole mingit märki,</V>
<V>Silmal sihti ette seatud;</V>
<V>Mina pean rada rajama,</V>
<V>Teistele teed tegema.</V>
<V>Kuhu ma kivi keeritan,</V>
<V>Sinna panen teile sihi.</V>
<V>Järelkäija leiab jälgi,</V>
<V>Tagakäija tehtud teeda.</V>
<V>Kes see esimese teo</V>
<V>Tehtud tööd saab teotama,</V>
<V>Mingu maja ehitama,</V>
<V>Seinasida kokku seadma,</V>
<V>Nurgaviilu vikeldama,</V>
<V>Katusharja algamaie,</V>
<V>Kuhu tuuled teinud raja:</V>
<V>Küllap saab siis nägemaie,</V>
<V>Kuidas laitus laial keelel</V>
<V>Virgem leidma vigasida,</V>
<V>Kui on ise targem tööle.”</V>
<V>Kui nii pikalt pajatanud,</V>
<V>Hakkas kivi keeritama,</V>
<V>Tõstis kätta kõrgemalle,</V>
<V>Saatis kivi sõudemaie,</V>
<V>Tuuletiivul lendamaie.</V>
<V>Kivi lendas tuule kiirul,</V>
<V>Tuule kiirul taeva poole.</V>
<V>Vaatajate arvamisel</V>
<V>Lendas kivilinnukene</V>
<V>Sinna, kuhu taevaserva,</V>
<V>Suure ilma katus-ulu</V>
<V>Maa seina külge rajab.</V>
<V>Äkitselta vääratades</V>
<V>Kivi maha kukkumaie,</V>
<V>Langes loodis libamisi,</V>
<V>Sattus järve märga sängi,</V>
<V>Teise kalda ligidalle.</V>
<V>Kohisedes kerkis vesi</V>
<V>Vastu taevast vahutelles;</V>
<V>Kivi põrkas järvepõhja,</V>
<V>Vetevaiba katte alla,</V>
<V>Langes lainte sügavusse,</V>
<V>Kadus vaatajate silmast.</V>
<V>Teine venda pajatelles</V>
<V>Seadis sõnad sõudevalle:</V>
<V>“Mul on venda teinud teeda,</V>
<V>Rada ette ju rajanud,</V>
<V>Hoone ette ehitanud,</V>
<V>Seadnud kokku toaseinad,</V>
<V>Vikeldanud nurgaviilud,</V>
<V>Alustanud katusharjad;</V>
<V>Sestap tahan sihti mööda</V>
<V>Tema järel teeda käia.”</V>
<V>Kui nii pikalt pajatanud,</V>
<V>Võttis kivi kange kätte,</V>
<V>Keeras kiiremal kihinal,</V>
<V>Viskas vingemal vihinal</V>
<V>Kivilinnu lendamaie,</V>
<V>Kaljupaku purjetama.</V>
<V>Kivi tõusis taeva poole,</V>
<V>Püüdis pilvi pillutada,</V>
<V>Päevapaistet varjutada.</V>
<V>Tuule kiirul lendas kivi</V>
<V>Kõrgemalle, kaugemalle;</V>
<V>Sealap vaarus vankumaie,</V>
<V>Maa poole pillumaie,</V>
<V>Kukkus järvekalda äärde,</V>
<V>Vee ja kuiva keske’elle;</V>
<V>Pool jäi kivist vette maetud,</V>
<V>Lainetesta kinni kaetud,</V>
<V>Pool veel silma paistevalle.</V>
<V>Nüüd sai võiduviskamine</V>
<V>Kolmandama venna katseks.</V>
<V>Ehk küll vähem vanusella,</V>
<V>Aastaarvult teistest vaesem</V>
<V>Kalevite kallim poega,</V>
<V>Siiski piha paisusella,</V>
<V>Labaluie laiusella,</V>
<V>Kehakondi kindlusella,</V>
<V>Tema teistesta tugevam,</V>
<V>Tema vendadest vägevam;</V>
<V>Kätesooned tal kangemad,</V>
<V>Sõrmeküüned tal kindlamad,</V>
<V>Silmasihti tal osavam,</V>
<V>Meelemõistus tal mõnusam.</V>
<V>Noorem venda pajatelles</V>
<V>Seadis sõnad sõudevalle:</V>
<V>“Ema, hella eidekene,</V>
<V>Tõi mu, hilistallekese,</V>
<V>Suurel surmal siia ilma,</V>
<V>Suurel surmal, valjul vaeval</V>
<V>Sündis lese leinalapsi.</V>
<V>Ema, hella eidekene,</V>
<V>Mitu ööd oli uneta,</V>
<V>Mitu koitu eine’eta,</V>
<V>Mitu päeva lõuna’ata;</V>
<V>Ei kustunud tuli toasta,</V>
<V>Säde ei sängisamba’asta.</V>
<V>Eite hella riide’esta,</V>
<V>Hobu halli rakke’esta;</V>
<V>Halli sõitis arsti teeda,</V>
<V>Naine tuhnis tuuslarida,</V>
<V>Kimmel kõndis kümme teeda,</V>
<V>Ratsu rohkesti radasid,</V>
<V>Naine tarkade taresid.</V>
<V>Otsis lapsele abida,</V>
<V>Nõrgale nutuvõttijaid,</V>
<V>Väetile rammuandijaid;</V>
<V>Andis lamba lausujalle,</V>
<V>Kitse kidalõikajalle,</V>
<V>Kirju värsi vihtlejalle,</V>
<V>Teise harjaksevõtjale,</V>
<V>Andis taalri targale,</V>
<V>Tõotas teise arstile.</V>
<V>Laulis vara, laulis hilja:</V>
<V>Ole vaita, poega noori!</V>
<V>Kasva mulle karjapoisiks,</V>
<V>Tõuse tõurahoidijaksi,</V>
<V>Veni veisekarjuseksi,</V>
<V>Kasva, poega, künnimeheks,</V>
<V>Sirgu vahvaks sõjameheks!</V>
<V>Poega kasvas ammu aega,</V>
<V>Ammu aega, palju päevi,</V>
<V>Juba saab mitu suveda,</V>
<V>Veereb viisi heinaaega,</V>
<V>Kui ma isa õue alla</V>
<V>Kiigel lusti keeritasin,</V>
<V>Ühe toome õie pealla,</V>
<V>Kahe kaseladva pealla,</V>
<V>Lepa laia lehe pealla,</V>
<V>Sarapuu südame pealla.</V>
<V>Juba toomi heitis õilmed,</V>
<V>Kaski ju lehed kaotas,</V>
<V>Lepalehed lendasivad,</V>
<V>Sarapuu süda sadines.</V>
<V>Minust aga kasvas meesi,</V>
<V>Kasvas Kalevite poega.”</V>
<V>Noorem venda võttis kivi,</V>
<V>Keeritas tuule tuhinal,</V>
<V>Viskas virgemal vihinal</V>
<V>Kivilinnu lendamaie,</V>
<V>Kaljupaku purjetama;</V>
<V>Osav silma sihtis jooksu,</V>
<V>Kange käsi seadis käiki.</V>
<V>Ehk küll tuules tuisatelles</V>
<V>Kivi lendas kõrgemalle,</V>
<V>Kõrgemalle, kaugemalle:</V>
<V>Ei läind pilvi pillutama</V>
<V>Ega laiust lahutama,</V>
<V>Ei läind kõrgust kõigutama</V>
<V>Ega valgust varjutama.</V>
<V>Kivi veeres vuhisedes,</V>
<V>Lendas üle laia järve</V>
<V>Teise poole kalda peale,</V>
<V>Kukkus mõõdu määramisel</V>
<V>Maha kuiva piiridelle.</V>
<V>Vanem venda pajatama:</V>
<V>“Tõmbame, vennad, tõesti,</V>
<V>Lähme suisa sammudella,</V>
<V>Lähme läbi loigukese</V>
<V>Võidukive vaatamaie,</V>
<V>Kuhu need kivid kukkusid!”</V>
<V>Lähem tee käis vete kaudu,</V>
<V>Ligem rada järvest läbi;</V>
<V>Sealtap Kalevite pojad</V>
<V>Suisa teeda sammusivad,</V>
<V>Sealtap rada rändasivad</V>
<V>Võidukive vaatamaie.</V>
<V>Keset järve kandis vesi</V>
<V>Kalevi poegel kintsuni.</V>
<V>Esimese venna kivi</V>
<V>Magas laintevaiba varjus,</V>
<V>Suikus järvesügavuses;</V>
<V>Saand ei silma seda näha</V>
<V>Ega käsi katsumaie.</V>
<V>Teise venna võidukivi</V>
<V>Leiti ligi kalda ääre</V>
<V>Vee ja kuiva vahepealla,</V>
<V>Pool veel paistis lagedalle,</V>
<V>Pool jäi peitu lainetesse.</V>
<V>Kolmandama venna kivi,</V>
<V>Võiduviskamise märki,</V>
<V>Leiti üksi kuival kaldal,</V>
<V>Leiti murul magamassa,</V>
<V>Tüki maada teistest kaugel.</V>
<V>Sinna kivi oli sattund</V>
<V>Taeva tahtmist tähendama:</V>
<V>Keda kolme venna seasta</V>
<V>Kuningaks peab kutsutama.</V>
<V>Vanem venda pajatelles</V>
<V>Pani sõnad sõudemaie:</V>
<V>“Jumalikul juhatusel</V>
<V>Tehti tähti liiva peale,</V>
<V>Pandi märki muru peale,</V>
<V>Kes meist isa käsku mööda</V>
<V>Valitsejaks värvatakse,</V>
<V>Kuningaksi kõrgendakse.</V>
<V>Lähme järvest vetta tooma,</V>
<V>Miska venda viheldakse,</V>
<V>Venna keha karastakse,</V>
<V>Kuningaksi kastetakse!</V>
<V>Ehime keha ilusaks,</V>
<V>Silime hiuksed siledaks;</V>
<V>Kuldatoime kuube selga,</V>
<V>Hõbesärki kuue alla,</V>
<V>Vammus vanasta vasesta;</V>
<V>Pange pähe kuldakübar,</V>
<V>Raudakilpi peale rinna, –</V>
<V>Siis saab vennast sõjameesi,</V>
<V>Kasvab vägev võidumeesi:</V>
<V>Kuhu sammu siruteleb,</V>
<V>Seal peab siidi rigisema,</V>
<V>Kulda kallis kõlisema,</V>
<V>Hõbe järel helisema,</V>
<V>Vaski kannul kärisema.</V>
<V>Kus nüüd venda kõndinekse,</V>
<V>Sealap ilu helkinekse.”</V>
<V>Kuidas vana Kalev käskind,</V>
<V>Enne surma ette seadnud,</V>
<V>Nõnda võeti noorem venda</V>
<V>Isamaale valitsejaks,</V>
<V>Kõrgendati kuningaksi.</V>
<V>Teised vennad tõstsid laulu,</V>
<V>Panid hääled helkimaie:</V>
<V>“Lähme, vennad, veeremaie,</V>
<V>Kahekesi kõndimaie;</V>
<V>Lähme õnne otsimaie,</V>
<V>Kus meil kukub õnnekägu,</V>
<V>Laulab vastu lustilindu!”</V>
<V>Noorem venda laulis vastu:</V>
<V>“Kus see päike paistemassa,</V>
<V>Kus see kuu on kumendamas,</V>
<V>Tähed teeda näitamassa,</V>
<V>Kasvab kulda kuusemetsi,</V>
<V>Lehte ilus lepikuida,</V>
<V>Kasvab kalleid kasemetsi,</V>
<V>Tõuseb Taara tammikuida.</V>
<V>Sealap kukub õnnekägu,</V>
<V>Laulab vastu lustilindu.</V>
<V>Kussa kukub õnnekägu,</V>
<V>Sinna tehke toaseinad;</V>
<V>Kussa laulab lustilindu,</V>
<V>Sinna ehitage kamber,</V>
<V>Tehke sisse siidisängi;</V>
<V>Kus ehk laulab leinalindu,</V>
<V>Sinna tehke lese sauna,</V>
<V>Vaeselapse varjukene!”</V>
<V>Teised vennad pajatasid:</V>
<V>“Jumalaga, venda noori,</V>
<V>Liisul liimitud kuningas!</V>
<V>Jumalaga, pesapaika,</V>
<V>Armas haudumisekohta,</V>
<V>Kus me, mehed, kasvasime,</V>
<V>Kus me kui tammed tõusime!</V>
<V>Nüüdap nutvad noorusnurmed,</V>
<V>Leinavad Lääne lepikud,</V>
<V>Kussa kuked kasvasivad.</V>
<V>Ei meil veere silmavetta,</V>
<V>Enam on sirgul silmavett;</V>
<V>Meie silmist veereb verda,</V>
<V>Meie palged kahvatanud,</V>
<V>Kurbus silmakulmudella,</V>
<V>Leinapilved laugudella.</V>
<V>Las’ aga talve tasa minna,</V>
<V>Küllap kulub kevadelle,</V>
<V>Küllap sulatab suvele.</V>
<V>Saavad jõed jooksemaie,</V>
<V>Allikad harunemaie,</V>
<V>Õilmed tupest tungimaie,</V>
<V>Linnud ladvas laulemaie,</V>
<V>Küll siis jõgi jõuab sinna,</V>
<V>Kus meid ootab kodupaika,</V>
<V>Allikasoon jõuab sinna,</V>
<V>Kuhu toa üles teeme,</V>
<V>Hoone seinad ehitame;</V>
<V>Õilme ilu hiilgab sinna,</V>
<V>Kuhu kosjakambri teeme;</V>
<V>Linnulaulu langeb sinna,</V>
<V>Kus need neiud kasvamassa,</V>
<V>Sõlgirinnad sirgumassa.</V>
<V>Jumalaga, Taara aeda,</V>
<V>Emajõekene ilusa!</V>
<V>Jumalaga, mäed ja orud,</V>
<V>Isamaa metsad ja lagedad!</V>
<V>Lapsi võõrdub ema rinnalt,</V>
<V>Armukaisust väetikene,</V>
<V>Mees peab kõigist võõrdumaie,</V>
<V>Maha jätma magusama.</V>
<V>Maailm lahke, laialine,</V>
<V>Taevas kõrgekummiline;</V>
<V>Tugeval ei tõuse tungi,</V>
<V>Vägeval ei pigistusta.”</V>
<V>Nõnda vennad veeresivad,</V>
<V>Linnud pesast lahkusivad,</V>
<V>Jätsid venna järve äärde</V>
<V>Maha üksinda murule,</V>
<V>Jätsid üksi igatsema</V>
<V>Nooruspäevi paremaida,</V>
<V>Isakoja ilusida,</V>
<V>Eidearmu õnnekesi,</V>
<V>Mis kõik kastena kadunud,</V>
<V>Tuuleõhu tuisatelles</V>
<V>Päeva palav pillutanud.</V>
<V>Kiviküürul istudessa</V>
<V>Hakkas meesi mõtlemaie:</V>
<V>“Mis on läinud luhtadelta,</V>
<V>Veerend õilmes väljadelta</V>
<V>Suve sammu sõudemisel,</V>
<V>Sest peab saama seemnekesi</V>
<V>Tulevpäevade tuluksi.</V>
<V>Kui mind tehti kuningaksi,</V>
<V>Valitie valitsejaks,</V>
<V>Pidin pesast põgenema,</V>
<V>Lagedalle lendamaie,</V>
<V>Kus üks loodud kotkapoega</V>
<V>Tuulilla peab tallamaie</V>
<V>Omal tiival õnneteeda,</V>
<V>Radasida rajamaie.”</V>
<V>Viskas hõbevalget vette</V>
<V>Lainetelle lepituseks,</V>
<V>Vetevaimu meelituseks,</V>
<V>Kuidas vanarahva käsku</V>
<V>Nooremaida õpetanud,</V>
<V>Mis ei mõista meie mehed,</V>
<V>Targad naised tähendada.</V>
<V>Pärast võiduviskamista,</V>
<V>Vendadesta lahkumista</V>
<V>Võttis Kalevite poega</V>
<V>Kätte valitsuse võimust,</V>
<V>Võttis kätte adrasahad</V>
<V>Austelles adratööda,</V>
<V>Põllumehe põlvekesta.</V>
<V>Ja et sahameeste seisus</V>
<V>Rahupäevil ikka õitseks,</V>
<V>Sõjakärast solkimata,</V>
<V>Vaenuverest värvimata,</V>
<V>Seks on mõnusada mõõka</V>
<V>Kuningalle kanguseksi</V>
<V>Igas kohas väga tarvis:</V>
<V>Toeks tungijate vastu,</V>
<V>Varjuks vastu vaenlaselle,</V>
<V>Miska kurja karistada,</V>
<V>Vaenuviha vähendada,</V>
<V>Riigiseadust kohendada.</V>
<V>Kalevite kallim poega,</V>
<V>Märssi seljas, mõõka puusas,</V>
<V>Seadis adra aisadelle,</V>
<V>Pani hobu adra ette,</V>
<V>Rakendas ruuna künnile;</V>
<V>Hakkas sooda sahkamaie,</V>
<V>Kuiva maada kündemaie,</V>
<V>Arupinda pööramaie.</V>
<V>Kündis põrmuks mullapinna,</V>
<V>Segas kivid sõmeraksi,</V>
<V>Segas savi seemnekandjaks,</V>
<V>Põrmu iduimetajaks;</V>
<V>Kündis paigad põllumaaksi,</V>
<V>Vägevaksi viljamaaksi,</V>
<V>Teised kohad karjamaaksi,</V>
<V>Murumaaksi, heinamaaksi;</V>
<V>Külvas soosse sinikaida,</V>
<V>Samblasülle jõhvikaida,</V>
<V>Mätta rüppe murakaida,</V>
<V>Mõnda paika mustikaida.</V>
<V>Kündis kohad metsamaaksi,</V>
<V>Laiad paigad laanemaaksi,</V>
<V>Külvas metsad kasvamaie,</V>
<V>Tammed kõrged tõusemaie,</V>
<V>Põõsastikud paisumaie;</V>
<V>Kündis paigad lagedikuks,</V>
<V>Laiad arud, laiad murud</V>
<V>Lustilikuks luusikohaks;</V>
<V>Kündis mäed mängimaie,</V>
<V>Kingukesed kõikumaie;</V>
<V>Kündis orud, sahkas salud,</V>
<V>Aasad, luhad haljendama;</V>
<V>Külvas mäele maasikaida,</V>
<V>Põõsa alla pohlakaida;</V>
<V>Kündis lilled kasvamaie,</V>
<V>Õilmed ilul tolmamaie.</V>
<V>Kündis maada kerkivalle,</V>
<V>Kerkivalle, koheville,</V>
<V>Kündis väljad vöötidesse</V>
<V>Vägeva adra valulla,</V>
<V>Mis sai tuulest tasuteldud,</V>
<V>Vihmaveesta veereteldud,</V>
<V>Sulalumest siliteldud,</V>
<V>Raheterista triigitud.</V>
<V>Adrasaha armidella</V>
<V>Pidi vili voodamaie,</V>
<V>Toitu rohkest’ tõusemaie</V>
<V>Põlvest põlve paisutavaks</V>
<V>Surevate sugudelle.</V>
<V>Kalevite kallim poega</V>
<V>Kündis päeva, kündis kaksi,</V>
<V>Kündis kolmandama päeva,</V>
<V>Kündis peale mõne päeva;</V>
<V>Kündis vara udu jälil,</V>
<V>Kündis hilja kaste piirdel,</V>
<V>Kündis lausa lõuna ajal.</V>
<V>Päikese äge palav</V>
<V>Kurnas kallist ruunakesta,</V>
<V>Vaevas adravedajada,</V>
<V>Piinas künnimehe pihta.</V>
<V>Hobu pidi parmupiina,</V>
<V>Kihulaste kutistusta,</V>
<V>Pidi kiini kihutusta</V>
<V>Töö kallal kannatama.</V>
<V>Mehel kuivas keelekene</V>
<V>Suhu suure janu pärast.</V>
<V>Ühel lõunal paistis päike</V>
<V>Ägedama hiilgusega.</V>
<V>Palav hakkas pakitama,</V>
<V>Kippus lojust lõpetama.</V>
<V>Kalevipoeg päästis hobu,</V>
<V>Rooma kütkest ruunakese,</V>
<V>Köitis jalad kammitsasse,</V>
<V>Et ei hobu kaugel jookseks.</V>
<V>Heitis ise külje peale</V>
<V>Väsind keha karastama,</V>
<V>Vintsund liikmeid venitama,</V>
<V>Seljasooni sirutama,</V>
<V>Suikus unesidemesse</V>
<V>Päevapaistel puhkamaie.</V>
<V>Künka küürul seisis kaela,</V>
<V>Parem käsi toetas peada</V>
<V>Padja kombel põse alta;</V>
<V>Mäe kõrvas mehe keha,</V>
<V>Jalad laiali lagedal.</V>
<V>Nõnda magas mehepoega,</V>
<V>Kangemeeste kasvandikku,</V>
<V>Magas kaua murusängis,</V>
<V>Kuni päike õhtu keerul</V>
<V>Vajus juba veeru poole.</V>
<V>Äge põuapalav piinas</V>
<V>Unerüpes uinujada,</V>
<V>Rahusängil suikujada,</V>
<V>Ajas naha auramaie,</V>
<V>Ihu üldsalt higistama,</V>
<V>Silmnäo vetta veeretama.</V>
<V>Palgeilt tõusis pisaraida,</V>
<V>Hiukseist välja joosnud higi</V>
<V>Imes mägi mahla kombel</V>
<V>Salapõue sügavusse;</V>
<V>Sealtap sigis soonekesi,</V>
<V>Allikaida mulla alla,</V>
<V>Kust sai keelekustutusta,</V>
<V>Kurnand keha karastusta</V>
<V>Pärastpõlve poegadelle,</V>
<V>Tulevpäevi tüttereile,</V>
<V>Rammumärga raukadelle;</V>
<V>Kes sest maitseb, leiab kosu,</V>
<V>Võtab võimu vägevamat:</V>
<V>Kidur lapsi leiab kasvu,</V>
<V>Põdur kohe parandusta,</V>
<V>Tume silma teravusta,</V>
<V>Sõge silm ehk seletusta,</V>
<V>Vigaselta lõpeb vaeva,</V>
<V>Valukandijalta valud,</V>
<V>Pikalised piinutused.</V>
<V>Lätteveel on võimas vägi,</V>
<V>Salavägi sigimisest,</V>
<V>Kosuv rammu Kalevista.</V>
<V>Kes sealt korra märga maitsend</V>
<V>Põuapäeva palavusel,</V>
<V>Tunneb kohe tugevuse</V>
<V>Liikmetesse liikumaie,</V>
<V>Tunneb kohe rõõmurammu</V>
<V>Südamesse siginema.</V>
<V>Piiga palgel paisub puna,</V>
<V>Kestevam kui Maarja puna;</V>
<V>Maarja puna paisub palgeil</V>
<V>Harukorral aasta-a’ani,</V>
<V>Kalevite lätte puna</V>
<V>Paistab kaua palgeilta,</V>
<V>Vältab eluõhtu’uni.</V>
<V>Kalevite kange poega</V>
<V>Leidis une lõpetusel</V>
<V>Vaimu vaate väravasta</V>
<V>Õnnetuse ettetähte,</V>
<V>Kuidas kammitsassa kõrbi,</V>
<V>Kallis künniruunakene</V>
<V>Kiskujate kiusatusel</V>
<V>Elukorda lõpetamas.</V>
<V>Ratsu oli rohumaalta,</V>
<V>Laia muru lagedalta</V>
<V>Läinud kihulaste kiinil,</V>
<V>Parmukeste pakitusel</V>
<V>Sammu-sammult kaugemalle</V>
<V>Põõsastikku peituselle;</V>
<V>Läinud laia laane serva</V>
<V>Püsipaika püüdemaie,</V>
<V>Varjupaika võttemaie,</V>
<V>Natukese norutelles</V>
<V>Päeva vaeva vähendama.</V>
<V>Laias muistses laanemetsas</V>
<V>Sigis rohkesti susisid,</V>
<V>Kasvas palju kiskujaida,</V>
<V>Kes kui vereahned koerad</V>
<V>Kaugelt juba nuuskrukoonul</V>
<V>Hobu higi haisutanud.</V>
<V>Hunte tuli hulgakaupa,</V>
<V>Karusida karjakaupa,</V>
<V>Rahedena rebaseida</V>
<V>Ruuna rasvast rõõmustama,</V>
<V>Magusaida maitsemaie,</V>
<V>Tulid välja vaatamaie,</V>
<V>Laane äärde luurimaie,</V>
<V>Kust neil haisu koonudesse</V>
<V>Tuuleõhukene toonud.</V>
<V>Kalevite kallis ruuna,</V>
<V>Kammitsköies kõrvikene</V>
<V>Kargas kinnitatud kannul,</V>
<V>Sideseotud sammudella,</V>
<V>Hüpakille hobujalga</V>
<V>Laialise lagedalle,</V>
<V>Püüdis hädast põgeneda,</V>
<V>Surma suusta sõudaneda.</V>
<V>Kammits keelas loodud kiiru,</V>
<V>Side sulges sammusida,</V>
<V>Hõbeheie hobu jooksu.</V>
<V>Ratsu rabas metsaröövlid,</V>
<V>Taotas tagant tappekabjal</V>
<V>Kiusajate kaela peale,</V>
<V>Nuias maha nurjatumaid.</V>
<V>Esijalul tormas teeda,</V>
<V>Tagajalul tonkidelles</V>
<V>Suges suuri susisida,</V>
<V>Küüsikäppi karusida.</V>
<V>Kiuste tulid teised karjad</V>
<V>Laanemetsast lagedalle,</V>
<V>Parvessa kui linnupere</V>
<V>Kiusavasti hobu kaela,</V>
<V>Ratsu raugend rammu peale.</V>
<V>Viimaks roidus väsimusel</V>
<V>Ratsukese viimne rammu</V>
<V>Kurja kiskujate küüsis,</V>
<V>Ablassuude hammastessa;</V>
<V>Murti maha muru peale</V>
<V>Kalevite kallis hobu</V>
<V>Roaks metsa raibetelle.</V>
<V>Jälgi hobu jättanekse</V>
<V>Teede juhil tunnistuseks</V>
<V>Penikoorma pikkusella</V>
<V>Kalli Kalevipojale.</V>
<V>Kuhu kukkus kammitsjalga,</V>
<V>Sinna hauda sünniteli,</V>
<V>Kuhu rabas kiskujaida,</V>
<V>Sinna künka kasvateli,</V>
<V>Kingukese kõrgendeli;</V>
<V>Kuhu viimaks kiskja kätte</V>
<V>Laane äärde langenekse,</V>
<V>Sinna veri voolatessa</V>
<V>Loiguksi sai lagedalle,</V>
<V>Laiaksi punalaheksi;</V>
<V>Kuhu maksa mädanekse,</V>
<V>Sinna mägi siginekse;</V>
<V>Kuhu sisikonnad kaotas,</V>
<V>Sinna sooda sündinekse,</V>
<V>Raba sügav rajatie;</V>
<V>Kuhu pillas kondikese,</V>
<V>Kasvas kaunis künkakene;</V>
<V>Kuhu karva kaotanekse,</V>
<V>Kasvas kohe kõrkijaida;</V>
<V>Kuhu lakka langenekse,</V>
<V>Sinna sündis rohkest’ roogu;</V>
<V>Kuhu saba sattunekse,</V>
<V>Sinna külvas sarapuida,</V>
<V>Pähklipuie põõsaida.</V>
<V>Nii oli surres sünnitanud,</V>
<V>Lõppemisel ise loonud</V>
<V>Kalevite kallis ruuna</V>
<V>Mälestuse märkisida,</V>
<V>Tõenduse tunnistähti</V>
<V>Pärastiste põlvedelle.</V>
</TEXT>
</ITEM>
<ITEM nro="kalevipoeg09" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>9</ID>
</META>
<TEXT>
<CPT>Üheksas lugu</CPT>
<K>Kättemaks huntidele • Sõjasõnumid • Öine nõuandja • Sõjakulleri sõit</K>
<V>Päike seisis peale lõunat</V>
<V>Veeru poole venitelles</V>
<V>Langel puie latvadelle.</V>
<V>Kalevite kallim poega</V>
<V>Ärkas unest ehmatades;</V>
<V>Kuri unenäokuju</V>
<V>Hädaohtu ähvardelles</V>
<V>Võitis mehe väsimuse.</V>
<V>Lehe võimul vilistades</V>
<V>Hakkas hobu hüüdemaie,</V>
<V>Künniruuna kutsumaie.</V>
<V>Vile vajus vaikusesse,</V>
<V>Kutsumine kustus kaugel</V>
<V>Tuiskel laial tuuledesse:</V>
<V>Hobu ei kuulnud hüüdemist,</V>
<V>Kallis ruun ei mehe kutsu;</V>
<V>Linnukeeli lustilikult</V>
<V>Hõiskas vastu hüüdemista.</V>
<V>Kalevite kange poega</V>
<V>Tõttas hobu tabamaie.</V>
<V>Ratsu jälil rännatessa,</V>
<V>Kammits-astmeil kõndidessa</V>
<V>Käis ta üle kanarbiku</V>
<V>Tüki teeda, palju maada,</V>
<V>Ladus laiu lagedaida,</V>
<V>Sammus piki samblasooda,</V>
<V>Kuni vastu jõudis kohta,</V>
<V>Kuhu ruuna kiskjatelle,</V>
<V>Hüva hobu huntidelle</V>
<V>Roaks oli roidunenud,</V>
<V>Surma sülle suikunenud.</V>
<V>Tõelikke tunnistähti,</V>
<V>Mitut värki märkisida</V>
<V>Leidis laialt lagedalta:</V>
<V>Leidis närtsind hobunaha,</V>
<V>Ruunarasva riismeida,</V>
<V>Leidis laia vereloigu,</V>
<V>Leidis maksa muru pealta,</V>
<V>Leidis luida ligimailta,</V>
<V>Kohtelt küljekontisida,</V>
<V>Leidis ligi lepikuda</V>
<V>Surnud ratsu sisikonnad,</V>
<V>Põrnatükid põõsastikust.</V>
<V>Sestap sai ta selget märki,</V>
<V>Kuidas ruunakene koolnud,</V>
<V>Hobu surmassa suikunud.</V>
<V>Kalevite kange poega,</V>
<V>Kui sai kahju kahetsenud,</V>
<V>Õnnetusta ohke puhkel</V>
<V>Tüki aega tuulutanud,</V>
<V>Võttis kadund ratsu kuue</V>
<V>Mättalt kaasa mälestuseks. –</V>
<V>Suures vihas paisund süda</V>
<V>Süttis mehel põlemaie;</V>
<V>Siisap seadis täie suuga</V>
<V>Sõnasida sõudevalle:</V>
<V>“Seisa vaiki, tuulevuhin,</V>
<V>Kuule vaiki, metsakohin!</V>
<V>Seiske, ladvad, sõudemata,</V>
<V>Kõrrekesed kõikumata,</V>
<V>Lehekesed liikumata,</V>
<V>Seni kui sõnu sajatan,</V>
<V>Kurjemaida kukutelen,</V>
<V>Vihasemaid veeretelen!</V>
<V>Saagu, saagu, ma sajatan,</V>
<V>Saagu te sugu surema,</V>
<V>Mätta otsa mädanema,</V>
<V>Nurme peale nälgimaie,</V>
<V>Põõsa alla pendimaie,</V>
<V>Rabastikku raipenema,</V>
<V>Lagedalle läpastama;</V>
<V>Saagu te sohu surema,</V>
<V>Künka otsa kolletama!”</V>
<V>Siis aga võttis sõjasaha,</V>
<V>Võttis mõõga mõrtsukana,</V>
<V>Tungis taha tammemetsa,</V>
<V>Tungis läbi laanemetsa</V>
<V>Paksustikku pimedasse</V>
<V>Hundipesi otsimaie,</V>
<V>Kiskujaida kiusamaie.</V>
<V>Kalevite kange poega</V>
<V>Kiskujate kihutusel</V>
<V>Tegi teeda, tallas rada,</V>
<V>Tegi teeda metsast läbi,</V>
<V>Rada läbi rägastiku,</V>
<V>Kust ei enne kukke käinud,</V>
<V>Käinud kana kõõrutelles.</V>
<V>Tõukas maha tammeoksad,</V>
<V>Tallas maha toomeoksad,</V>
<V>Murdis maha männioksad,</V>
<V>Kitkus maha kuuseoksad,</V>
<V>Katkus maha kaseoksad,</V>
<V>Tuiskas maha kõrged tammed,</V>
<V>Puistas maha pikad pärnad,</V>
<V>Rabas maha remmelgaida,</V>
<V>Lõhkus maha lõhmuspuida,</V>
<V>Oksad ette, tüved taha,</V>
<V>Tallas kännud tolmupõrmuks.</V>
<V>Kus ta käinud, tänav taga,</V>
<V>Kus ta läinud, lage taga.</V>
<V>Mis tal metsas mässamisel</V>
<V>Kiskujatest kätte juhtus,</V>
<V>Leidis surma silmapilgul.</V>
<V>Mõõk oli kuri möllamassa,</V>
<V>Sõjasahka surmamassa,</V>
<V>Meesi tugev tappemassa.</V>
<V>Juba katsid karjakaupa</V>
<V>Metsaliste raisad muru,</V>
<V>Kiskjakehad künkaida;</V>
<V>Veri värvis võsukesi,</V>
<V>Surmahigi samblaida,</V>
<V>Värvis muru verekarva,</V>
<V>Taimekesed tõmmut karva,</V>
<V>Pohlakalehed punaseks.</V>
<V>Pääsend hundid ulgudessa,</V>
<V>Metsakarud möiratessa</V>
<V>Põgenesid paksustikku,</V>
<V>Suurte soode keske’elle,</V>
<V>Redupaika rabadesse.</V>
<V>Päike oli looja läinud,</V>
<V>Valgus alla veerenud,</V>
<V>Pime kattis kohtasida,</V>
<V>Segas Kalevite silma,</V>
<V>Et ei võinud kiskja jälgi</V>
<V>Kauemini kihutada:</V>
<V>Muidu oleks karukarja,</V>
<V>Ulgujate hunte sugu</V>
<V>Sootumaks otsa saanud.</V>
<V>Kalevite kange poega,</V>
<V>Töösta väga tülpinud,</V>
<V>Vihastusest väsitatud,</V>
<V>Ladus laanest lagedalle</V>
<V>Ööaset otsimaie.</V>
<V>Kui oli paiga parajama</V>
<V>Lagedikult viimaks leidnud,</V>
<V>Lahuteli hobu naha</V>
<V>Vaibana maha murule;</V>
<V>Siruteli selitie</V>
<V>Keha ratsu naha peale</V>
<V>Ööde vilul puhkamaie,</V>
<V>Kurnat’ võimu karastama,</V>
<V>Mis tal tööda toimetelles,</V>
<V>Susilasi sugedessa</V>
<V>Täna väga tülpinenud;</V>
<V>Künd ja kiskja kiusamine</V>
<V>Meesta väga väsitanud.</V>
<V>Enne veel kui ehavalgel</V>
<V>Kalevite poja silmad</V>
<V>Une kattel uinusivad,</V>
<V>Lauge alla langesivad,</V>
<V>Kihuteli kiirusella,</V>
<V>Lennuskäigil lõõtsutelles</V>
<V>Sõjasõnumite kandja,</V>
<V>Kurja loo kuulutaja</V>
<V>Kalevipoja palvele.</V>
<V>Viru ranna vanemalta</V>
<V>Toodi käsku Kaleville,</V>
<V>Kuulutusi kuningalle,</V>
<V>Kuidas vaenu veeremaie,</V>
<V>Sõda kipub sõitemaie.</V>
<V>Sõjasõnumite sõitja</V>
<V>Seadis sõnad sõudevalle,</V>
<V>Kurjad kuulud kerkivalle:</V>
<V>“Kuningas, Kalevipoega,</V>
<V>Vägevvolil valitseja,</V>
<V>Kange käega kaitseja!</V>
<V>Viru ranna vanemalta</V>
<V>Pean kurba kuulutama,</V>
<V>Hädast lugu avaldama:</V>
<V>Salakuulikute sammud</V>
<V>Veerend Viru radadelle;</V>
<V>Pärast päeva nähti paate,</V>
<V>Lootsikuida lainte langul</V>
<V>Põhja poolta purjetamas;</V>
<V>Öö vaiba varju alla</V>
<V>Kandsid paadid mehepoegi</V>
<V>Meie maada nuuskimaie.</V>
<V>Salamahti silmamaie;</V>
<V>Sestap mõistsid meie mehed,</V>
<V>Tähendasid meie targad,</V>
<V>Arvasid poisid agarad:</V>
<V>Sõda kipub sõudemaie,</V>
<V>Vaenuvanker veeremaie,</V>
<V>Kipub Virut kurnamaie,</V>
<V>Rahu Järvas raiskamaie,</V>
<V>Õnnepõlve pillutama,</V>
<V>Viletsusta valmistama.</V>
<V>Salasaadikute sammul</V>
<V>Sõuab väge sadadena,</V>
<V>Tuiskab teisi tuhandeida</V>
<V>Vaeste virulaste kaela.</V>
<V>Eit aga peret peitemaie,</V>
<V>Pisukesi pillutama</V>
<V>Uranguie, varanguie,</V>
<V>Pae paksu murranguie;</V>
<V>Taati tuge tegemaie,</V>
<V>Vaenul’ vastust valmistama.</V>
<V>Kitsik kasvab kibedamaks,</V>
<V>Pidu ikka pahemaksi;</V>
<V>Kallaspapid kuulutavad,</V>
<V>Kuidas Kõrgesaarel laevad,</V>
<V>Tütarsaarel teised laevad,</V>
<V>Lavassaarel laiad lodjad</V>
<V>Sõjamehi sõudemassa,</V>
<V>Vahvamaida vedamassa,</V>
<V>Kes need võõraid mere kaudu</V>
<V>Viru randa veeretavad,</V>
<V>Kangeid kaelalõikajaida,</V>
<V>Rohke käega röövijaida,</V>
<V>Kuidas tähti tunnistanud,</V>
<V>Taevas vehkel teada andnud.</V>
<V>Naised nutvad nurkadessa,</V>
<V>Tütarlapsed tänavassa,</V>
<V>Vanaraugad vainiulla,</V>
<V>Lapsed laius lepikutes,</V>
<V>Karjahoidjad kaasikutes,</V>
<V>Tõurakaitsjad tammikutes:</V>
<V>Viletsus üle Virumaa!</V>
<V>Pisarpilul silmalauge</V>
<V>Seisab murepaelus leski:</V>
<V>Mure muljub meelekesta,</V>
<V>Surmakartus südameida.</V>
<V>Noored mehed seisvad norgus,</V>
<V>Kartusessa kahvatanud.</V>
<V>Naisemees ei tunne nalja,</V>
<V>Laste isa ei lustisid,</V>
<V>Kartus kurnab meeste kangust,</V>
<V>Ehmatus emade poegi.</V>
<V>Kes neist sõuab sõja ette,</V>
<V>Kes see läheb lahingusse,</V>
<V>Veereb vaenu vastaseksi</V>
<V>Tapperite tapluselle?</V>
<V>Kes see astub kaitsejaksi,</V>
<V>Tõuseb toeksi teiste ette,</V>
<V>Raudaseinaks raukadelle?</V>
<V>Kas läeb venda, vennikene,</V>
<V>Ehk kas sõsar sõstrasilma</V>
<V>Vaeseidlapsi varjamaie,</V>
<V>Raukadelle rahu hoidma?</V>
<V>Kes see naisi kaitsemaie,</V>
<V>Vaenuviha vaigistama?</V>
<V>Mõõka murrab mõnusamad,</V>
<V>Tapper tapab tulisemad,</V>
<V>Oda hukkab suured hulgad,</V>
<V>Ammunool ei anna armu.</V>
<V>Mis ei lange lahingussa,</V>
<V>Veere vaenuvälja peale,</V>
<V>Tapab taga tulukene,</V>
<V>Häviteleb näljahammas,</V>
<V>Kooleteleb katkuküüsi,</V>
<V>Viletsuse raske vitsa.</V>
<V>Varga käsi jätab varna,</V>
<V>Raske kivi vetevoolu;</V>
<V>Tuli ei jäta kedagi,</V>
<V>Viletsus teeb viimsel otsa.”</V>
<V>Kallis Kalevite poega</V>
<V>Mõistis kohe, kostis vastu:</V>
<V>“Ohjad hoidku, köied köitku,</V>
<V>Ohjad hoidku hobu kinni,</V>
<V>Kütked künnihärgasida,</V>
<V>Lingupaelad metsalisi,</V>
<V>Köied köitku koormaida,</V>
<V>Taevas laia lumesadu,</V>
<V>Pilved pikad vihmasida,</V>
<V>Raskemada rahesadu!</V>
<V>Mis on kõvem kinnitaja,</V>
<V>Vägevam vastupidaja,</V>
<V>Sulgegu su suuda lukku,</V>
<V>Lõksutagu lõugasida</V>
<V>Kurja kõne kuulutusel,</V>
<V>Häbemata avaldusel!</V>
<V>Kes see imet ilmas näinud,</V>
<V>Kentsakamat enne kuulnud?</V>
<V>Miks sa sõimad meie mehi,</V>
<V>Laimad meie mehepoegi?</V>
<V>Kas ehk naiste karistajad,</V>
<V>Tütarlaste hirmutajad –</V>
<V>Ehmatus ja ettekartus –</V>
<V>Veerend Viru meeste peale?</V>
<V>Las aga mõõka murdanekse,</V>
<V>Tapper terav tappanekse,</V>
<V>Oda hulgal hukkanekse,</V>
<V>Vahva mees ei karda verda!</V>
<V>Mehed seisku sõjamässul</V>
<V>Raudaseina tugevusel,</V>
<V>Seisku kui tammed tuulessa,</V>
<V>Kaljumüürid marudessa;</V>
<V>Seisku vaenus vankumata,</V>
<V>Sõjas toeksi teiste eessa!</V>
<V>Tehku lastel’ varjutuba,</V>
<V>Raukadelle rahusauna,</V>
<V>Naistesoole kaitsenurka,</V>
<V>Peidukamber piigadelle,</V>
<V>Leinapaika leskedelle!</V>
<V>Kasvab kitsik kibedamaks,</V>
<V>Vaenuviha verisemaks,</V>
<V>Tappemine tulisemaks,</V>
<V>Siisap tahan ise tulla,</V>
<V>Abimeheks astuneda. –</V>
<V>Võta leiba, väsind võõras,</V>
<V>Märga keelekarastuseks!</V>
<V>Mätta otsas seisab märssi,</V>
<V>Lähker ripub lepaoksal;</V>
<V>Täida kõhtu, külaline,</V>
<V>Heida maha magamaie!</V>
<V>Homme, vara enne valget,</V>
<V>Väikse koidu veretusel</V>
<V>Sea sa hobu sadulasse,</V>
<V>Pane ruuna rakke’esse,</V>
<V>Pane salaja sadula!</V>
<V>Hakka sala sõitemaie,</V>
<V>Peidus koju pagemaie,</V>
<V>Et ei kuule Viru kuked,</V>
<V>Viru kuked, Järva koerad</V>
<V>Sinu hobuse sammusid,</V>
<V>Ratsu kabja salakäiki!</V>
<V>Sõida tasa üle silla,</V>
<V>Tasaselt läbi tänava,</V>
<V>Käi sa tasa külast läbi,</V>
<V>Peidul taluperedesta,</V>
<V>Veere sala üle vainu,</V>
<V>Varjul läbi vaarikusta,</V>
<V>Salamahti läbi soode,</V>
<V>Peidul läbi põõsastiku</V>
<V>Vanema õuevärava!</V>
<V>Saatke mehed sõdimaie,</V>
<V>Vahvad vaenuvälja peale,</V>
<V>Tugevamad taplusesse!</V>
<V>Ise keerita keske’ella,</V>
<V>Lipukandja ligidalla!</V>
<V>Ära hoia sõja ette,</V>
<V>Sõja ette, sõja taha,</V>
<V>Hoia ei sõja serva peale!</V>
<V>Esimesed heidetakse,</V>
<V>Tagumised tapetakse,</V>
<V>Servapealsed surmatakse,</V>
<V>Keskmised koju tulevad.”</V>
<V>Kalevipoeg, kange meesi,</V>
<V>Lahket juttu lõpetelles</V>
<V>Keeras teise külje peale,</V>
<V>Tahtis tööst tülpind keha</V>
<V>Kaste vilul karastada,</V>
<V>Lasta silmad lauge alla</V>
<V>Unehõlma ummukselle.</V>
<V>Enne kui uni silmale</V>
<V>Varjuvaipa valmistanud,</V>
<V>Astus juba teine võõras</V>
<V>Kõik’val käigil ligemalle,</V>
<V>Salasammul sängi ette,</V>
<V>Kes kui tuulest tuisateldud,</V>
<V>Pilvest maha paisateldud</V>
<V>Kogemata siia kukkus.</V>
<V>Kalevite kange poega</V>
<V>Kurjal tujul küsimaie:</V>
<V>“Kas ei täna lõpe tantsi,</V>
<V>Käikidel ei kinnitusta?</V>
<V>Kas on kõigil käikisida,</V>
<V>Tühja tuule tallamisi?</V>
<V>Kas kõik tuuled tuisatille,</V>
<V>Vete sooned veeretille,</V>
<V>Laiad lained langutille,</V>
<V>Vihmapilved paisutille,</V>
<V>Lumepilved puistatille,</V>
<V>Rahepilved raksatille</V>
<V>Kalevi kaela kukuvad?</V>
<V>Kui oleks teadnud, võinud teada,</V>
<V>Võinud ma unessa näha,</V>
<V>Magadeski ette vaata,</V>
<V>Arukorral arvaneda,</V>
<V>Kuis on põlvi kuningalla,</V>
<V>Siis ma oleks sada korda,</V>
<V>Tuhat korda tuuletiivul</V>
<V>Lindu, läinud lendamaie,</V>
<V>Kotkas teiste kaljudelle,</V>
<V>Läinud muile liivikuile,</V>
<V>Ujund teiste allikaile,</V>
<V>Võtnud teeda võõramaale,</V>
<V>Käiki ette kauge’elle.</V>
<V>Ma oleks hüpand orgudesse,</V>
<V>Karand merekallastesse,</V>
<V>Langend merelainetesse,</V>
<V>Uppund salaurgastesse,</V>
<V>Kuhu poleks kuulnud kägu</V>
<V>Ega linnulaulu häälta.</V>
<V>Linnul rahu lepikussa,</V>
<V>Pääsul pesas puhkepaika,</V>
<V>Kägu uinub kuuse otsas,</V>
<V>Lõokene kesaväljal,</V>
<V>Künnilindu koppelissa,</V>
<V>Laululindu lehtipuissa,</V>
<V>Rästas paksus rägastikus,</V>
<V>Kui on kukku kuulutanud,</V>
<V>Laululugu lõpetanud.</V>
<V>Küllalt keha vintsutasin,</V>
<V>Võimu küllalt väsitasin:</V>
<V>Kündsin maada kümme päeva,</V>
<V>Kündsin õhtust hommikuni,</V>
<V>Keeritasin kivisida,</V>
<V>Kiskusin mäekinkusida,</V>
<V>Sahkasin sulasoida,</V>
<V>Lõik’sin laiu lagedaida,</V>
<V>Pöörasin pikki põldusid,</V>
<V>Kuni hobu kogemata</V>
<V>Kiskjaküüsil kägistati.</V>
<V>Tule homme hommikulla</V>
<V>Vara enne valge’eda</V>
<V>Salajuttu sahkamaie,</V>
<V>Kuulutusi külvamaie!”</V>
<V>Võõras lahke vanarauka,</V>
<V>Habe halli, hiuksed hallid,</V>
<V>Mõistis kohe, kostis vastu:</V>
<V>“Ei ole tuuled tuisatille,</V>
<V>Vetesooned veeretille,</V>
<V>Laiad lained langutille,</V>
<V>Vihmapilved paisutille,</V>
<V>Lumepilved puistatille,</V>
<V>Rahepilved raksatille,</V>
<V>Kõuekäigid kõpsatille</V>
<V>Kukkund Kalevite kaela,</V>
<V>Pojukese pihtadelle;</V>
<V>Küllap võisid ette teada,</V>
<V>Võisid unenäossa näha,</V>
<V>Magadessa ette vaata,</V>
<V>Arukorral arvaneda,</V>
<V>Targal mõttel ette teada,</V>
<V>Kuis on põlvi kuningalla,</V>
<V>Lugu väe valitsejal.</V>
<V>Kui sa alles kodu kasvid,</V>
<V>Tammi, tõusid tugevamaks,</V>
<V>Oli küllalt õnneaega,</V>
<V>Mõistatusi mõtteleda,</V>
<V>Aruasju arvaneda,</V>
<V>Tulevada tunnistada.</V>
<V>Isa õues laulsid linnud,</V>
<V>Kukkusid käod koppelissa,</V>
<V>Kuldanokad kuuseladvas,</V>
<V>Hõiskas ööbik alla õue,</V>
<V>Lõõritas lõoke lepikus,</V>
<V>Vares hüüdis vainiulta,</V>
<V>Musta lindu männikusta,</V>
<V>Tarka lindu tammikusta:</V>
<V>“Kuningal on kümme koormat,</V>
<V>Sada vaeva valitsejal,</V>
<V>Viissada küll vahvamal,</V>
<V>Tuhat tegu tugevamal,</V>
<V>Kümme tuhat Kalevipojal!”</V>
<V>Et ma täna teile tulin</V>
<V>Armu sunnil sammudega,</V>
<V>Et ma kaugelt siia käisin</V>
<V>Sõbra soovi sõudemisel,</V>
<V>Sestap tõuseb sulle tulu,</V>
<V>Kasvab sulle mitu kasu,</V>
<V>Vägev Kalevite võsu.</V>
<V>Ehk sa mind ei mäletanud,</V>
<V>Tuttavaks ei tunnistanud,</V>
<V>Siiski sinu sugu sõber.</V>
<V>Eks ma enne käinud teilla,</V>
<V>Kui sa murul mängidessa</V>
<V>Vainul kurni kukutasid,</V>
<V>Kaldal tamme kasvatasid,</V>
<V>Õhtul kiigel õõtsutasid?</V>
<V>Eks ma enne käinud teilla,</V>
<V>Kui sa kätkis kiljatasid,</V>
<V>Eide rinnalta imesid?</V>
<V>Eks ma enne käinud teilla,</V>
<V>Kui sul isa kosjakäigil</V>
<V>Pidand pikka pulmailu?</V>
<V>Eks ma, tuttav, tulnud teile</V>
<V>Külalisena käima,</V>
<V>Kui teile tubada tehti,</V>
<V>Seinasida seadetie,</V>
<V>Aluspalke alustati,</V>
<V>Nurgakivi nööritie?</V>
<V>Eks ma sala sõitnud teile</V>
<V>Varemini vaatamaie,</V>
<V>Kui sul isa ilmumata,</V>
<V>Ema alles haudumata,</V>
<V>Tedremunast tõusemata?</V>
<V>Eks ma sala sõitnud teile,</V>
<V>Kui oli Harju algamata,</V>
<V>Järva piirid rajamata,</V>
<V>Viru piirid viirumata?</V>
<V>Eks ma sala sõitnud siia,</V>
<V>Kui neid tähti alles tehti,</V>
<V>Päikest paigale seati,</V>
<V>Kuule koda korjatie,</V>
<V>Pilvesida paigutati?</V>
<V>Alt mina a’asin halli ilma,</V>
<V>Pealt mina a’asin põuailma,</V>
<V>Tagant taeva punasema,</V>
<V>Keskelt kuldakeerulise,</V>
<V>Vahelt viie vikerkaare,</V>
<V>Kuue koidu keske’elta,</V>
<V>Üheksa eha hõlma alta,</V>
<V>Sõitsin Sõela serva pealta,</V>
<V>Vana Vankri vahedelta,</V>
<V>Ehatähe õue alta,</V>
<V>Päevapere väravalta</V>
<V>Tuhat tuttava taluda.</V>
<V>Alt mina a’asin halli rauad,</V>
<V>Musta kabjad murrutasin,</V>
<V>Kõrvi kannuksed kaotin</V>
<V>Libedalle linnuteele,</V>
<V>Palavalle päevateele.</V>
<V>Tuulilla sind teretasin,</V>
<V>Õhulla sind õnnistasin,</V>
<V>Kastella sind karastasin,</V>
<V>Kuude valgel kosutasin,</V>
<V>Päeva paistel paisutasin:</V>
<V>Kuni kasvid kangeks meheks,</V>
<V>Kasvid Kalevite pojaks.</V>
<V>Mis sa künnil kergitasid,</V>
<V>Sahalla läbi siblisid,</V>
<V>Sest saab kasu siginema,</V>
<V>Õnne rohkest’ õitsemaie,</V>
<V>Sest saab Virus viljamaada,</V>
<V>Järvas järsku leivamaada,</V>
<V>Sealt saab rikkust rahva’alle,</V>
<V>Vara suurte valdadelle,</V>
<V>Kasu mitmele külale;</V>
<V>Sealt saab häida heinamaida,</V>
<V>Kosutavaid karjamaida,</V>
<V>Mõnusamaid metsamaida,</V>
<V>Külalastel marjamaada,</V>
<V>Külapoistel puiemaada,</V>
<V>Külanaistel naerismaada,</V>
<V>Tütarlastel tallermaada,</V>
<V>Külameestel künnimaada;</V>
<V>Lagedalle luhtasida,</V>
<V>Arumaada, aasasida,</V>
<V>Murumaada metsa alla,</V>
<V>Sammalmaada soode peale.</V>
<V>Kalevipoja künnitööda,</V>
<V>Võimsa adra vagusida</V>
<V>Saavad külad kiitemaie,</V>
<V>Teised laialt tänamaie,</V>
<V>Lapsed lustil laulemaie.</V>
<V>Metsa kena, muru ilu,</V>
<V>Õilmepuie puhkemine</V>
<V>Saavad pärastpõlvedelle</V>
<V>Kanget kündi kuulutama. –</V>
<V>Kallis Kalevite poega!</V>
<V>Pooleli jäänd põllutöö:</V>
<V>Koht jäänd Harjus kündemata,</V>
<V>Läänes teine lõikamata,</V>
<V>Kolmas tükk jäänd kordamata,</V>
<V>Põlluääred pööramata,</V>
<V>Servad mitmed sahkamata,</V>
<V>Aasad alles äestamata:</V>
<V>Sealap aganiku abi,</V>
<V>Kõlgastiku kerge kotti</V>
<V>Pärastpõlve poegadelle</V>
<V>Laenab leivale lisandust,</V>
<V>Annab abi hädaajal.”</V>
<V>Kalevite poega kuulis,</V>
<V>Mõistis kohe, kostis vastu:</V>
<V>“Tegin tööda, nägin vaeva,</V>
<V>Kündsin rohkem kümme päeva,</V>
<V>Kündsin õhtust hommikuni,</V>
<V>Kündsin kaste jälgedella,</V>
<V>Pärast eha pikka aega,</V>
<V>Lõuna päeva palavusel</V>
<V>Pühkisin higi otsaeest,</V>
<V>Palavama palge pealta,</V>
<V>Väänasin vetta särgi seest,</V>
<V>Venitin keha võimu väest:</V>
<V>Et tööst tulu tõuseneksi,</V>
<V>Kosu rohkelt kasvaneksi</V>
<V>Pärastpõlve rahva’alle.”</V>
<V>Võõras lahke vanarauka</V>
<V>Mõistis kohe, kostis vastu:</V>
<V>“Sellepärast tulin, sõber,</V>
<V>Valmis tööda vaatamaie,</V>
<V>Korralisi kohendama,</V>
<V>Et sul vaevaväsimused,</V>
<V>Palavuse higipiinad</V>
<V>Jääks ei lesena leinama,</V>
<V>Nurjatuna nuttemaie.</V>
<V>Ilma jumaliku abi,</V>
<V>Taevaliku toetuseta</V>
<V>Saa ei inimeste sugu</V>
<V>Töösta tulu toimetada.</V>
<V>Tuulil tuleb tugev abi,</V>
<V>Õhul Uku õnnistused,</V>
<V>Vihmal vilja voodamine.”</V>
<V>Kalevite kallis poega</V>
<V>Mõistis kohe, kostis vastu:</V>
<V>“Kes sa enne meilla käinud,</V>
<V>Kui ma murul mängidessa</V>
<V>Vainul kurni kukutasin,</V>
<V>Kaldal tamme kasvatasin,</V>
<V>Õhtul kiigel õõtsutasin;</V>
<V>Kes sa enne käinud meilla,</V>
<V>Kui ma kätkis kiljatasin,</V>
<V>Eide rinnalta imesin;</V>
<V>Kes sa, tuttav, tulnud meile,</V>
<V>Külalisel käidanessa,</V>
<V>Kui mul isa kosjakäigil</V>
<V>Pidand pikka pulmailu;</V>
<V>Kes sa enne käinud meilla,</V>
<V>Kui meile tubada tehti,</V>
<V>Seinasida seadetie,</V>
<V>Aluspalke alustati,</V>
<V>Nurgakivi nööritie;</V>
<V>Kes sa sala enne sõitnud,</V>
<V>Kui mul isa ilmumata,</V>
<V>Ema alles haudumata,</V>
<V>Tedremunast tulemata;</V>
<V>Kes sa sala sõitnud meile,</V>
<V>Kui oli Harju algamata,</V>
<V>Järva piirid rajamata,</V>
<V>Viru piirid viirumata;</V>
<V>Kes sa sala sõitnud siia,</V>
<V>Kui neid tähti tehtanekse,</V>
<V>Päikest paika pandanekse,</V>
<V>Kuule koda korjatie,</V>
<V>Pilvesida paigutati;</V>
<V>A’asid alta halli ilma,</V>
<V>Käisid pealta põuailma,</V>
<V>Tagant taeva punasema,</V>
<V>Keskelt kuldakeerulise,</V>
<V>Vahelt viie vikerkaare,</V>
<V>Kuue koidu keske’elta,</V>
<V>Üheksa eha hõlmalta,</V>
<V>Sõitsid Sõela serva pealta,</V>
<V>Vana Vankri vahedelta,</V>
<V>Ehatähe õue alta,</V>
<V>Päevapere väravalta,</V>
<V>Tuhat tuttava taluda. –</V>
<V>Ütle mulle, vanarauka,</V>
<V>Tunnistele, tarka taati,</V>
<V>Kus sul kaugella koduda,</V>
<V>Arvuline asupaika?”</V>
<V>Võõras lahke vanarauka</V>
<V>Mõistis kohe, kostis vastu:</V>
<V>“Kallis Kalevite poega,</V>
<V>Liisul liimitud kuningas!</V>
<V>Mis on tuulilta tuisanud</V>
<V>Kogemata õnnekäigil,</V>
<V>Ära hakka arvamaie;</V>
<V>Kodusid on Taara kojas</V>
<V>Kuldseid kaljukamberida.</V>
<V>Kuule kuldakuulutusi,</V>
<V>Hõbedasi avaldusi</V>
<V>Tuleva aja tulekust,</V>
<V>Pärastpõlve päevadesta!</V>
<V>Seni kui sina valitsed,</V>
<V>Vahva käega varjad valda,</V>
<V>Seni on Virus õnneaega,</V>
<V>Järvas järjest rahuaega,</V>
<V>Harjus kaunis armuaega,</V>
<V>Läänes laia lustipidu</V>
<V>Rahva keskel õitsemassa,</V>
<V>Aga rikas iluaega,</V>
<V>Päris õnnepõlvekene</V>
<V>Saa ei kaua kestemaie.</V>
<V>Nõdrad saavad nõdremaida,</V>
<V>Väetid teisi valitsema.</V>
<V>Kahju, Kalevite poega!</V>
<V>Vaga vere valamine</V>
<V>Mõistab kohut sinu kohta;</V>
<V>Veri püüab vere palka,</V>
<V>Surm on surma sünnitaja;</V>
<V>Vaga vere vermeida,</V>
<V>Soome sepa sajatusi,</V>
<V>Hella eide pisaraida,</V>
<V>Sõsarate silmavetta</V>
<V>Või ei võtta mõõga küljest,</V>
<V>Kurja miski kustutada.</V>
<V>Ole valvas, vahva meesi,</V>
<V>Et sul mõõgast mõrtsukada,</V>
<V>Sõjasahast surmajada,</V>
<V>Kättetasujat ei kasva!</V>
<V>Veri ihkab vere hinda,</V>
<V>Ülekohtul pole uinu,</V>
<V>Kurjal tööl ei kinnitusta.”</V>
<V>Kurvalt kostis viimne kõne,</V>
<V>Kurvalt ettekuulutused,</V>
<V>Mis kui tuulekese tuhin,</V>
<V>Leinakaeblik laintekohin,</V>
<V>Vihmatuule vingumine</V>
<V>Kaleville kõrvu kostis.</V>
<V>Kui need paksud udupilved</V>
<V>Kaovad päikese paistel,</V>
<V>Ehk kui vaiksed õhtuvarjud</V>
<V>Veerend päikesta peidavad:</V>
<V>Nõnda sulas õhtu rüppe,</V>
<V>Kadus kasteauru kaissu</V>
<V>Võõra vanarauga vari.</V>
<V>Väsind Kalevite poega</V>
<V>Uinus rahul puhkamaie;</V>
<V>Uni kukkus kulmudelle,</V>
<V>Langes kulmult laugudelle.</V>
<V>Unenägu kudus kuju,</V>
<V>Tõelikke tähendusi</V>
<V>Vaibakirjal valelikuks.</V>
<V>Võõra vanarauga jutud,</V>
<V>Targalt antud tähendused</V>
<V>Tuiskasivad aina tuulde.</V>
<V>Päevatõusul peada tõstes,</V>
<V>Unepaelust pääsedessa</V>
<V>Katsus Kalevite poega</V>
<V>Mõnda meelde tuletada,</V>
<V>Mis tal õhtul avalikult</V>
<V>Kallis võõras kuulutanud;</V>
<V>Aga öö ja uneukud,</V>
<V>Pettelikud pildikesed</V>
<V>Segasivad udusompu</V>
<V>Eilsed kuuldud ilmutused.</V>
<V>Kalevite kange poega</V>
<V>Käskujalga kiirustama:</V>
<V>“Käi sa kiiresti koduje,</V>
<V>Rutta ratsul ranna poole</V>
<V>Vanemalle käsku viima!</V>
<V>Seadke vahid sihtimaie,</V>
<V>Kallaspapid kalju peale,</V>
<V>Nugissilmad nurmedelle</V>
<V>Mereranda vahtimaie:</V>
<V>Kas ju kaugelt vaenulaevad,</V>
<V>Pealekippujate paadid</V>
<V>Lainte langul liikumassa?</V>
<V>Kallavad laevad kaldale,</V>
<V>Lodjad ikka ligemalle:</V>
<V>Siis aga vastu vahvad mehed,</V>
<V>Tugevamad teiste toeksi,</V>
<V>Sõjahiiud sõdimaie!</V>
<V>Odamehed otsa peale,</V>
<V>Tapperid tagarindaje,</V>
<V>Nuiamehed nurga peale,</V>
<V>Ahingid abiks äärele,</V>
<V>Tuuramehed tuhingisse,</V>
<V>Määrahiiud mässuselle,</V>
<V>Võidumehed lagedalle,</V>
<V>Nende varjud võsandikku,</V>
<V>Metsasalka salamahti,</V>
<V>Vardad varjuks vanemalle,</V>
<V>Vikatid vilepuhujalle,</V>
<V>Noolingid mäeküüru peale;</V>
<V>Lingumehed libamisi</V>
<V>Kahel poolel kalda peale;</V>
<V>Ratsumehed rahe kombel</V>
<V>Vaenuroogu roodamaie!</V>
<V>Teised seisku teistel seinaks,</V>
<V>Pangu rammu raua vastu!</V>
<V>Laske siis mõõgad möllamaie,</V>
<V>Odad osavalt orjama,</V>
<V>Tapperid taga tantsima,</V>
<V>Vikatid valjust niitema,</V>
<V>Ammunooled nobedasti</V>
<V>Sündsat surma sigitama:</V>
<V>Küll siis suigub sõjakära,</V>
<V>Vaikib kuri vaenuviha! –</V>
<V>Olge vahvad, virulased,</V>
<V>Võtke abiks vahvaid mehi,</V>
<V>Järva poisse jänderikke,</V>
<V>Alutaguselt toeksi,</V>
<V>Abilisi Harjumaalta,</V>
<V>Läänest mõnda lisanduseks!</V>
<V>Veeretage vaenukoeri</V>
<V>Kaldalt kohe kaugemalle!</V>
<V>Saatke mulle sõnumida,</V>
<V>Kiirel jalul käskusida!</V>
<V>Läheb lahing laiemaksi,</V>
<V>Kasvab kitsik kibedamaks,</V>
<V>Siisap tahan ise tulla,</V>
<V>Abimeheks astuneda.</V>
<V>Lähen tuska tuulutama,</V>
<V>Nukrat meelta meelitama.”</V>
<V>Sõitsin suisa Soome silda,</V>
<V>Vesikaare vaskiteeda,</V>
<V>Vikerkaare vihmateeda,</V>
<V>Kuninga käsk kukkarus,</V>
<V>Vanema käsk vammukses,</V>
<V>Sõjasõnum suusopis.</V>
<V>Mis mull’ vastu vankunekse,</V>
<V>Jubedada juhtunekse?</V>
<V>Vankus vastu vana vares,</V>
<V>Vana vares, vaene meesi;</V>
<V>Nokka nuusutas nurmesid,</V>
<V>Sõõrmed puhusid pilvesid;</V>
<V>Nina oli sõda nuusutanud,</V>
<V>Sõõrmed udusta sõelunud,</V>
<V>Kas ei salahaisu tunneks,</V>
<V>Kiire käsu kirja oskaks.</V>
<V>Juba oli sõda nuusutanud,</V>
<V>Vereauru haisutanud.</V>
<V>Sõitsin suisa Soome silda,</V>
<V>Vesikaare vaskiteeda,</V>
<V>Vikerkaare vihmateeda,</V>
<V>Kihutes kiiruse käsku;</V>
<V>Kuninga käsk mul kukkarus,</V>
<V>Vanema käsud vammukses,</V>
<V>Pealiku käsud kübara all,</V>
<V>Salasõnum suusopis:</V>
<V>Et juba lipud liikumassa,</V>
<V>Odaokkad orjamassa,</V>
<V>Mõõgaterad teenimassa.</V>
<V>Mis mull’ vastu vankunekse,</V>
<V>Jubedada juhtunekse?</V>
<V>Vastu vankus kotkas kuri,</V>
<V>Kotkas kuri, kõvernokka;</V>
<V>Nokka nuusutas nurmesid,</V>
<V>Sõõrmed uurisid ududa,</V>
<V>Kas ehk asja haisu tunneks,</V>
<V>Kiire käsu kirja oskaks.</V>
<V>Sõge oli sõda nuusutanud,</V>
<V>Vereauru haisutanud,</V>
<V>Tõttas muile teadustama.</V>
<V>Sõitsin suisa Soome silda,</V>
<V>Vesikaare vaskiteeda,</V>
<V>Vikerkaare vihmateeda,</V>
<V>Kihutes kiiruse käsku;</V>
<V>Kuninga käsk mul kukkarus,</V>
<V>Vanema käsud vammukses,</V>
<V>Salasõnum suusopis,</V>
<V>Pealiku palved keelepaelul:</V>
<V>Et juba lipud liikumassa,</V>
<V>Odaokkad orjamassa,</V>
<V>Tapriterad tahtemassa.</V>
<V>Mis mull’ vastu vankunekse,</V>
<V>Jubedada juhtunekse?</V>
<V>Tuli vastu kaarnapoega,</V>
<V>Kaarnapoega, raisarooga;</V>
<V>Nokka nuusutas nurmesid,</V>
<V>Sõõrmed puhusid pilvesid:</V>
<V>Kas ei salahaisu sõeluks,</V>
<V>Kiire käsu kirja oskaks.</V>
<V>Sõge oli sõda nuusutanud,</V>
<V>Vereauru haisutanud:</V>
<V>Tõttas muile teadustama.</V>
<V>Sõitsin suisa Soome silda,</V>
<V>Vesikaare vaskiteeda,</V>
<V>Kihutes kiiruse käsku;</V>
<V>Kuninga käsud kukkarus,</V>
<V>Vanema käsud vammukses,</V>
<V>Salasõnum suusopis,</V>
<V>Pealiku palved keelepaelul.</V>
<V>Mis mull’ vastu vankunekse,</V>
<V>Jubedada juhtunekse?</V>
<V>Vastu vankus hundikene,</V>
<V>Hundi kannul karukene.</V>
<V>Ninad nuuskisid nurmesid,</V>
<V>Sõõrmed ududa uurisid,</V>
<V>Kas ei asja haisu arvaks,</V>
<V>Salakirja käsku tunneks.</V>
<V>Sõbrad olid sõda nuusutanud,</V>
<V>Vereauru haisutanud,</V>
<V>Tõtsid muile teadustama.</V>
<V>Sõitsin suisa Soome silda,</V>
<V>Vesikaare vaskiteeda,</V>
<V>Vikerkaare vihmateeda</V>
<V>Kihutes kiiruse käsku;</V>
<V>Kuninga käsk mul kukkarus,</V>
<V>Vanema käsud vammukses,</V>
<V>Sõjasõnum suusopis,</V>
<V>Pealiku käsud kübara all:</V>
<V>Et juba lipud liikumassa,</V>
<V>Odaokkad orjamassa,</V>
<V>Tapriterad teenimassa,</V>
<V>Mõõgal mõtted möllamassa.</V>
<V>Mis mull’ vastu vankunekse,</V>
<V>Jubedada juhtunekse?</V>
<V>Vastu vankus nälga nõrka,</V>
<V>Nälga nõrka, kõlkakokka,</V>
<V>Nina nuusutas nurmesid,</V>
<V>Sõõrmed sõelusid pilvesid,</V>
<V>Kas ei salahaisu tunneks,</V>
<V>Kiire käsu kirja oskaks.</V>
<V>Sõge oli sõda nuusutanud,</V>
<V>Vereauru haisutanud;</V>
<V>Tõttas muile teadustama.</V>
<V>Sõitsin suisa Soome silda,</V>
<V>Vesikaare vaskiteeda,</V>
<V>Vikerkaare vihmateeda,</V>
<V>Kihutes kiiruse käsku;</V>
<V>Kuninga käsud kukkarus,</V>
<V>Vanema käsud vammukses,</V>
<V>Salasõnum suusopis:</V>
<V>Et juba lipud liikumassa,</V>
<V>Odaokkad orjamassa,</V>
<V>Ahingid asju ajamas,</V>
<V>Taprid teisi taotamas.</V>
<V>Mis mull’ vastu vankunekse</V>
<V>Kogemata kiusatusta?</V>
<V>Vastu vankus katku kaval,</V>
<V>Katku kaval, rahva röövel,</V>
<V>Sõja seitsmes selli kurjem;</V>
<V>Nina nuusutas nurmesid,</V>
<V>Sõõrmed sõelusid pilvesid,</V>
<V>Kas ei salahaisu arvaks,</V>
<V>Kiire käsu kirja oskaks.</V>
<V>Sõge oli sõda nuusutanud,</V>
<V>Vereauru haisutanud;</V>
<V>Tõttas muile teadustama.</V>
<V>Kinni kimli ma pidasin,</V>
<V>Panin ruuna raudaikke,</V>
<V>Kõrvi Kalevi kammitsa,</V>
<V>Et ei saanud sammumaie</V>
<V>Ega jooksu jõudemaie;</V>
<V>Hakkasin asja arvama,</V>
<V>Meelemõtteid meelitama:</V>
<V>Kas mu käigist kasu kasvab,</V>
<V>Sõidust suuremat sigineb?</V>
<V>Verised on vaenuvermed,</V>
<V>Sõjalla siu tigedus.</V>
<V>Miks ma vaenuviletsusta,</V>
<V>Mõrtsuka mõõga möllamist</V>
<V>Rahupõlvele pillutan?</V>
<V>Saagu, saagu, ma sajatan,</V>
<V>Saagu sõnum sügavasse</V>
<V>Mere marusse magama,</V>
<V>Kalakudusse kaduma!</V>
<V>Uinugu ummisurgastessa,</V>
<V>Enne kui heliseb edasi,</V>
<V>Enne kui kõliseb külaje!</V>
<V>Kiskusin käsud kukkarust,</V>
<V>Vanema käsud vammuksest,</V>
<V>Paiskasin põhjatu meresse,</V>
<V>Laintelangu laiemasse.</V>
<V>Vesi veeretas vahussa,</V>
<V>Kalad kohkessa kadusid.</V>
<V>Nõnda vaikis vaenuvarin,</V>
<V>Nõnda kadus sõjakärin.</V>
</TEXT>
</ITEM>
<ITEM nro="kalevipoeg10" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>10</ID>
</META>
<TEXT>
<CPT>Kümnes lugu</CPT>
<K>Kikerpära soo • Vetevaimu kuld • Jõukatsujad •Võlatasumine Soome • Ilmaneitsi sõrmus</K>
<V>Kena ööde küünlakene,</V>
<V>Valgussilmil taevavahti!</V>
<V>Laena lusti laulikulle</V>
<V>Radasida rändamaie,</V>
<V>Salateida sammumaie,</V>
<V>Kussa Kalev enne käinud,</V>
<V>Poega enne ju puhanud,</V>
<V>Sõpradega seltsitelles</V>
<V>Mõnda tempu toimetanud,</V>
<V>Imelista ilmutanud!</V>
<V>Siravate tähte silmad</V>
<V>Tunnistanud nende teida,</V>
<V>Kaugel maadel käikisida;</V>
<V>Näinud, mis seal nalja tehti</V>
<V>Viru kuuskede vilulla,</V>
<V>Harju haabade vahella,</V>
<V>Lääne lepiku keskella;</V>
<V>Näinud meeste naljatusi,</V>
<V>Viie viletsuse vaeva,</V>
<V>Kuue kiusatuse kütke,</V>
<V>Seitsme sammude sideme</V>
<V>Kogemata kinnitusta,</V>
<V>Kuhu mehed kukkusivad,</V>
<V>Lustipidul langesivad.</V>
<V>Läki aga laanedesse,</V>
<V>Põõsastikku paksudesse</V>
<V>Laulusida lunastama,</V>
<V>Kuldasida koristama,</V>
<V>Hõbedasi otsimaie,</V>
<V>Vaskesida võttemaie!</V>
<V>Nii aga kuulin kuulutusi,</V>
<V>Vana jutu juurdumisi,</V>
<V>Muiste sõlmitud sõnuda,</V>
<V>Kullal kedratud kõnesid:</V>
<V>Kalevite kange poega</V>
<V>Läinud hobu ostemaie,</V>
<V>Künniruuna kauplemaie.</V>
<V>Kui ta käinud tüki teeda,</V>
<V>Tüki teeda, palju maada,</V>
<V>Laulis lindu lepikusta,</V>
<V>Tarka lindu tammikusta,</V>
<V>Kägu kuldakuusikusta:</V>
<V>“Hobu hirnub Hiiumaalta,</V>
<V>Sälgu karjub suurest soosta,</V>
<V>Varssa karjub kauge’elta:</V>
<V>Hobu hirnub ostajada,</V>
<V>Sälgu karjub sadulada,</V>
<V>Varssa valgeid valjaida.” –</V>
<V>“Tänu teile, linnud targad,</V>
<V>Tänu teedejuhtidelle!”</V>
<V>Pajatab Kalevipoega,</V>
<V>Tõstab jalga teise teele</V>
<V>Kiirel käigil sammumaie.</V>
<V>Viis oli Virus viibimisi,</V>
<V>Harjus ajaviitemisi,</V>
<V>Järvas tühje talitusi,</V>
<V>Kust ei saanud kaugemalle.</V>
<V>Pahareti poegadelle</V>
<V>Tõusnud tuulesta tülisid,</V>
<V>Tühjast rahurikkumisi;</V>
<V>Järveke, kus enne eland,</V>
<V>Kaksipäini muidu käinud,</V>
<V>Läinud kitsaks kadeduses,</V>
<V>Väikseks vihasuse vaenus.</V>
<V>Poistel enam polnud püsi,</V>
<V>Mehikestel enam mahti,</V>
<V>Pidid perest põgenema</V>
<V>Uuta aset otsimaie.</V>
<V>Kui nad kaugel kõndisivad,</V>
<V>Tuuliskäigil tallasivad:</V>
<V>Kas ei kuskilt leiaks kodu,</V>
<V>Paremada asupaika,</V>
<V>Kuhu rada kinnitada,</V>
<V>Vahet võiksid valmistada, –</V>
<V>Sealap leidsid õnne soovil</V>
<V>Suures K i k e r p ä r a soossa</V>
<V>Kogemata kohakese,</V>
<V>Kuhu koer ei korjaks kodu,</V>
<V>Penipoeg ei pesapaika.</V>
<V>Pahareti poegadelle</V>
<V>Paistis paika meelepärast;</V>
<V>Siiski tõusis segadusi:</V>
<V>Kumb neist pärisperemeheks</V>
<V>Soole pidi säetama?</V>
<V>Meel oli meestella mõlemal</V>
<V>Saada soole sundijaksi.</V>
<V>Kalevite kallis poega</V>
<V>Juhtus kogemata käigil</V>
<V>Seltsis armsa sõpradega</V>
<V>Kikerpära piiridelle,</V>
<V>Kus neil hambakiskumine</V>
<V>Kannud kirge katukselle,</V>
<V>Lõket laele laiemalle.</V>
<V>Pahareti poisikesed</V>
<V>Kiskusivad karvupidi</V>
<V>Tuisatelles tutikesi.</V>
<V>Kui nad Kalevida kaugelt</V>
<V>Tulles juba tunnistanud,</V>
<V>Vaigistati vaenuviha.</V>
<V>Mehed hüüdsid ühel huulel:</V>
<V>“Kallis Kalevite poega,</V>
<V>Sammu, sõber, siiapoole,</V>
<V>Meile õigust mõistemaie,</V>
<V>Riiukära kustutama!”</V>
<V>Kalevite kange poega</V>
<V>Mõistis kohe, kostis vastu:</V>
<V>“Tunnistage tüli tõusu,</V>
<V>Riidlemise rajamista!</V>
<V>Tuisku tõuseb tuule seesta,</V>
<V>Pilvest vihmapisaraida,</V>
<V>Vihastusest vaidlemine,</V>
<V>Kiusamisest kohtukäiki;</V>
<V>Sellepärast seletage</V>
<V>Pikemalta tüli põhja!”</V>
<V>Pahareti vanem poega</V>
<V>Seadis sõnad sõudevalle:</V>
<V>“Soosta sündis segadusi,</V>
<V>Rabast meile riidlemisi,</V>
<V>Kes meist kahest leidnud koha,</V>
<V>Kes saab soole sundijaksi.</V>
<V>Kodunt kõrvu kõndisime,</V>
<V>Teeda ühes tallasime,</V>
<V>Siia seltsis sammusime,</V>
<V>Siiski mina ligem serva,</V>
<V>Välispoolel kõndis veli:</V>
<V>Sellepärast näitab selge,</V>
<V>Et on kohta minu päralt.”</V>
<V>Kalevite poega kostis:</V>
<V>“Pööraspeaga poisikesed,</V>
<V>Meelest tölbid mehikesed!</V>
<V>Kodunt ühes kõndisite,</V>
<V>Soole ühes sammusite,</V>
<V>Raba ääres rändasite,</V>
<V>Kus veel kummalgi ei kodu,</V>
<V>Päris pesimisepaika:</V>
<V>Soo on alles sundijata,</V>
<V>Paik veel ilma peremeheta.</V>
<V>Kõlbamata tühja koha,</V>
<V>Kust ei inimestel kasu</V>
<V>Ega tulu elajatel –</V>
<V>Tahan teile tulevaksi</V>
<V>Varjuurkaks volitada,</V>
<V>Kodupaigaks kinkineda,</V>
<V>Kuhu kiskja kutsikate</V>
<V>Pakku võite põgeneda;</V>
<V>Suuerm pool saab suuremalle,</V>
<V>Väiksem jälle vähemalle.”</V>
<V>Pahareti poisikesed</V>
<V>Kalevipoega paluma:</V>
<V>“Võta sooda, vennikene,</V>
<V>Raba ise rajatada,</V>
<V>Kahte jakku jaotada,</V>
<V>Kust ei uuta kohtukäiki</V>
<V>Ega tülitsemist tõuseks!</V>
<V>Ahnus võiks ehk aegamööda</V>
<V>Piirijooni pikendelles</V>
<V>Vaod viia võõritie,</V>
<V>Kui ei kive kinnituseks</V>
<V>Servadelle üles seata,</V>
<V>Nööril iga nurga peale.”</V>
<V>Kalevite kallis poega</V>
<V>Seadis sõnad sõudevalle:</V>
<V>“Kes see küla kohtukäiki</V>
<V>Korra läinud kohendama,</V>
<V>Peab ka lugu lõpetama,</V>
<V>Asja selgeks ajamaie.</V>
<V>Armas Alevite poega,</V>
<V>Nõuta mõõdunöörisida,</V>
<V>Piiramise paelukesi,</V>
<V>Mõõda raba nööri mööda</V>
<V>Keskelt kahteje jaguje,</V>
<V>Vea siis vagu vahepeale,</V>
<V>Pika peenra piirde’eksi,</V>
<V>Pane kivid raja peale,</V>
<V>Vaiad serva seisemaie,</V>
<V>Siis ei tõuse segadusi</V>
<V>Ega vihavaidlemisi!”</V>
<V>Alevite armas poega</V>
<V>Tõttas tööda toimetama,</V>
<V>Kalevite poja käsku</V>
<V>Sõbra seltsis seadimaie.</V>
<V>Kalevite kange poega</V>
<V>Tallas ise teise teele</V>
<V>Tarbelikku talitama,</V>
<V>Suuri töida sünnitama.</V>
<V>Alevite armas poega</V>
<V>Sõbra seltsis asja seades</V>
<V>Arvas mõõdu alustuseks</V>
<V>Jõekaldal võtta koha,</V>
<V>M u s t a p a l l i l  mõõdupaiga,</V>
<V>Kuhu vaiad kinnitada,</V>
<V>Piiriotsa tahtis panna.</V>
<V>Vana vaenuvaimukene,</V>
<V>Kes ei raatsi ristilapsi</V>
<V>Kuskil jätta kiusamata,</V>
<V>Valmis juba võrgutamas,</V>
<V>Vete pinnalt pistis peada,</V>
<V>Lainte alta luuril silma</V>
<V>Kavalasti küsimaie,</V>
<V>Pilkes otsust pärimaie:</V>
<V>“Mida tööda, mehikesed,</V>
<V>Salalikult sünnitate,</V>
<V>Kiirelikult kohendate?</V>
<V>Kas teil aega aina kasin?</V>
<V>Püsitum kui linnupüüdjal,</V>
<V>Kellel saaki kogemata</V>
<V>Paelust metsa pääsenenud?</V>
<V>Saak ju mõttes mehel kotis,</V>
<V>Kui ta kiirest’ kannul kargas.”</V>
<V>Alevite poega mõistis</V>
<V>Pahareti pilkamista.</V>
<V>Ehk küll jänes pool ju püksis,</V>
<V>Siiski kostis kohkumata:</V>
<V>“Tahtsin jõge takistada,</V>
<V>Vetevoolu võrgutada,</V>
<V>Laineida lingutada,</V>
<V>Käigikohti kütkendada:</V>
<V>Et ei looma liikumaie,</V>
<V>Saaks ei sisse sõudemaie</V>
<V>Ega välja veeremaie.”</V>
<V>Vetevaimul vana talu,</V>
<V>Veepinna varjul pere,</V>
<V>Salapeidus sängikene</V>
<V>Harjumise viisil armas,</V>
<V>Tuttav-teega väga tulus;</V>
<V>Sellepärast sulasuuga,</V>
<V>Mesikeelil meelitelles</V>
<V>Alevipoega paluma:</V>
<V>“Jäta jõgi paelumata,</V>
<V>Vetevoolu võrkumata,</V>
<V>Käigid kinni kütkemata,</V>
<V>Teekesed takistamata,</V>
<V>Sissekäigid sidumata,</V>
<V>Väljakäigid vaiamata;</V>
<V>Tahan sulle suure palga,</V>
<V>Mis sa küsid, täiel mõõdul</V>
<V>Tõrkumata kõik tasuda,</V>
<V>Vaidlemata välja maksta.”</V>
<V>Alevite poega arvas</V>
<V>Kasu kohe, kostis vastu:</V>
<V>“Mis sa mulle, mehikene,</V>
<V>Lubad lepituse palgaks,</V>
<V>Kui me kaupa kinnitelles</V>
<V>Sõbralikult sobitame?”</V>
<V>Kaval vetevaimu vastas:</V>
<V>“Mis ma sulle palgaks paiskan,</V>
<V>Lepituse hinnaks luban,</V>
<V>Pead sa ise ilmutama!”</V>
<V>Alevipoega pajatas:</V>
<V>“Kui sa kannad kamaluga</V>
<V>Vana kaabupesa võrra</V>
<V>Taalreid kokku kuhjanisti,</V>
<V>Siisap jätan sidumata,</V>
<V>Käigikohad kütkemata.”</V>
<V>Vetevaimu vastanekse:</V>
<V>“Homme varahommikulla</V>
<V>Tõotan tuua taalerida,</V>
<V>Raha kaaburummu täie.”</V>
<V>Alevite poega kostis:</V>
<V>“Sarvist härga seotakse,</V>
<V>Sõnast meesta sõlmitakse.</V>
<V>Vea sa mulle sõna võlga</V>
<V>Tõotuse täitemiseks, –</V>
<V>Muidu tõuseb meile tüli,</V>
<V>Tuleb kitsik jälle kätte!”</V>
<V>Vetevaimu vajus alla,</V>
<V>Puges peitu jõepõhja.</V>
<V>Kalevite sugulane,</V>
<V>Kaval Alevite poega,</V>
<V>Uuris öösel urkakese</V>
<V>Sõbra abil muru alla</V>
<V>Ligi sülla sügavuse,</V>
<V>Põhjast laia, pealta kitsa,</V>
<V>Kaaburummu kohaseksi;</V>
<V>Seadis kaabu kaane kombel</V>
<V>Mulgu kohta muru peale,</V>
<V>Lõikas kübaralle põhja</V>
<V>Salaaugu servitie,</V>
<V>Kust kõik sisse kantud koorem</V>
<V>Kaevandikku kukkus alla.</V>
<V>Purask kandis teisel päeval</V>
<V>Koidu piirdel juba koorma</V>
<V>Rootsi vanu rublasida,</V>
<V>Mis ei kaabu põhjakesta</V>
<V>Mitte jõudnud kinni katta;</V>
<V>Poiss tõi teise hõlmatäie,</V>
<V>Kandis koorma kolmandama,</V>
<V>Kandis neljandama koorma,</V>
<V>Viis veel vara viiet korda,</V>
<V>Kulda lisaks kuuet korda,</V>
<V>Kust ei küllust kübaralle</V>
<V>Siiski saanud sigineda.</V>
<V>Vara kippus vähenema,</V>
<V>Rikkus mehel lõppemaie.</V>
<V>Küll ta kaapis rahakirstud,</V>
<V>Pühkis puhtaks põhjast saadik,</V>
<V>Koristeli kukrukesed,</V>
<V>Sõna tasuks taskusopid.</V>
<V>Töö ja vaev läks siiski tühja,</V>
<V>Nõutamine üsna nurja:</V>
<V>Kübar seisis kerkimata</V>
<V>Ega tahtnud saada täisi,</V>
<V>Kuhja peale kasvatada.</V>
<V>Vetevaimu hakkas viimaks</V>
<V>Alevipoega paluma:</V>
<V>“Lepi võlga laenu peale,</V>
<V>Kannatele, kulla venda!</V>
<V>Kui läeb suvi sügiselle,</V>
<V>Siis ma tasun võla sulle,</V>
<V>Kannan lisa kübaralle,</V>
<V>Kuni tõuseb kuhjanisti.”</V>
<V>Alevite armas poega</V>
<V>Väga kaval vastamaie:</V>
<V>“Sarvist härga seotakse,</V>
<V>Sõnast meesta sõlmitakse!</V>
<V>Tee on pikka minejalle,</V>
<V>Aega pikka ootajalle,</V>
<V>Võlga pikka võõra oma;</V>
<V>Maksa mehe lubadused,</V>
<V>Ehk ma täidan ähvardused,</V>
<V>Köidan kinni sinu käigid,</V>
<V>Võrgutan vete väravad,</V>
<V>Et ei looma liikumaie</V>
<V>Saaks, ei sisse sõudemaie</V>
<V>Ega välja veeremaie.”</V>
<V>Vennikesel vetevaimul,</V>
<V>Pahareti pojukesel,</V>
<V>Paremat ei olnud pidu,</V>
<V>Kui et koju kõndinekse</V>
<V>Emalt abi otsimaie,</V>
<V>Lisadusta laenamaie.</V>
<V>Salamõtteid sünnitelles</V>
<V>Hakkas petis pajatama:</V>
<V>“Armas Alevite poega!</V>
<V>Lubaduse lepituseks</V>
<V>Tahan täita tõrkumata</V>
<V>Kübara sull’ kuhjadeni,</V>
<V>Kui sa ise tuled kaasa;</V>
<V>Siis ei sigi segadusi,</V>
<V>Pikemalta kuskil pettust.”</V>
<V>Vana kaval võrgutaja</V>
<V>Püüdis Alevite poega</V>
<V>Varanduselt ära viia.</V>
<V>Aga Alevite poega</V>
<V>Mõistis mehikese mõtted,</V>
<V>Kurja vaimu kiusamise,</V>
<V>Miska teda püüdis petta;</V>
<V>Seadis sõnad sõudevalle:</V>
<V>“Sammu sina, sõbrakene,</V>
<V>Kalevite kannupoissi,</V>
<V>Võlatalu vaatamaie,</V>
<V>Tema tutvaid teretama.</V>
<V>Aita kanda rahakotti,</V>
<V>Kui on mehel raske koorem;</V>
<V>Mul ei ole mitte mahti</V>
<V>Täna käiki talitada,</V>
<V>Pean kui kalju merepõhjas,</V>
<V>Tugev tammi tuule seessa</V>
<V>Varandusta vahtimaie,</V>
<V>Hõbekogu hoidemaie.”</V>
<V>Kalevite kannupoissi</V>
<V>Tõttas käsku täitemaie.</V>
<V>Vetevaimu astus eella,</V>
<V>Alevite abimeesi</V>
<V>Kõndis taga tema kannul,</V>
<V>Tallas tundemata teeda,</V>
<V>Rändas salaradasida</V>
<V>Pimeduse piiridelle,</V>
<V>Kus ei olnud enne käinud</V>
<V>Elav’ inimese jalga,</V>
<V>Veel ei valguslaste silma</V>
<V>Neida kohti enne näinud.</V>
<V>Alevite abimehel</V>
<V>Sõelusivad püksid püüli,</V>
<V>Kui nad pikal teedekäigil</V>
<V>Sõudsid kurja koppelisse,</V>
<V>Varjuriigi vainu alla,</V>
<V>Kus ei koitu kerkimassa,</V>
<V>Ehavalgust helendamas.</V>
<V>Päeval päike seal ei paista,</V>
<V>Kuu ei öösel anna kuma,</V>
<V>Tähesilm ei näita teeda</V>
<V>Pimeduse paikadelle.</V>
<V>Aegamööda hakkas kuma</V>
<V>Valgust teele välkumaie,</V>
<V>Sest et väravate sambas</V>
<V>Tõrvapütid põlesivad.</V>
<V>Kui nad tuppa kahekesi</V>
<V>Üle läve astusivad,</V>
<V>Tulid vetevaimu vennad</V>
<V>Võõrast vastu võttemaie,</V>
<V>Palusivad pingi peale</V>
<V>Laua taha istumaie,</V>
<V>Kuldakannude keskele,</V>
<V>Hõbevaagnate vahele,</V>
<V>Mis kõik võõrale mehele</V>
<V>Talu rikkust tunnistasid,</V>
<V>Pere au avaldasid.</V>
<V>Auahnust arvatakse</V>
<V>Põrguliste päranduseks,</V>
<V>Sestap poisid söömalauda</V>
<V>Võõral’ uhkest valmistasid.</V>
<V>Kalevite kannupoissi</V>
<V>Kartus araks küpsetanud,</V>
<V>Võind ei võtta võõrusrooga</V>
<V>Mitte maitseks kausi seesta,</V>
<V>Võind ei kannust keelekastet,</V>
<V>Mõdu märga, magusada</V>
<V>Mitte suutäit suhutada,</V>
<V>Sest et tulesädemeida</V>
<V>Välkus välja vaagenaista,</V>
<V>Kerkis üles kannudesta,</V>
<V>Põrkas vastu peekerista.</V>
<V>Pahareti pojukesed</V>
<V>Hakkasivad isekeskis</V>
<V>Salajuttu sahkamaie,</V>
<V>Põrgukeelil pajatama,</V>
<V>Vinderdi ja vänderdie,</V>
<V>Laksati kui läti keeli,</V>
<V>Mis ei mõistnud võõras meesi.</V>
<V>Kalevite kannupoissi</V>
<V>Murelikult mõtlemaie,</V>
<V>Agarasti arvamaie:</V>
<V>“Kitsikus ju kipub kätte!</V>
<V>Noorepõlve nurmedelle</V>
<V>Pean ehk, poissi, närtsimaie,</V>
<V>Sõbra varanduse saagil</V>
<V>Salamahti suremaie,</V>
<V>Kus ei nutmas noored neiud,</V>
<V>Käharpead ei kaebamassa.</V>
<V>Ahne Alevite poega,</V>
<V>Kes sa sõbra kammitsasse</V>
<V>Pannud põrgu paeladesse,</V>
<V>Poolik muna palju parem</V>
<V>Kui üks tühi koorekene!”</V>
<V>Pärast pikka pajatusta,</V>
<V>Salanõude sobimista</V>
<V>Hakkasivad tulehargid,</V>
<V>Põrgulaste poisikesed</V>
<V>Naljatusel mängimaie;</V>
<V>Võtsid mängiks võõra mehe,</V>
<V>Kes kui kerge kurnikene,</V>
<V>Veerev ratas vainiulla</V>
<V>Lustil pidi lendamaie,</V>
<V>Tuulekiirul tantsimaie.</V>
<V>Põrgu pojad paiskasivad</V>
<V>Kannupoissi kihutelles</V>
<V>Ikka käesta teise kätte;</V>
<V>Mehike kui kassimärssi,</V>
<V>Tuulav takutopikene</V>
<V>Lendas seinast teise seina,</V>
<V>Nurgast teise nurga poole.</V>
<V>Alevipoja sõbrake</V>
<V>Poisikesi palumaie:</V>
<V>“Kiigutajad, kulla vennad!</V>
<V>Laske maha, ma paluksin,</V>
<V>Siia mustale murule,</V>
<V>Siia, põrgu põrmandalle;</V>
<V>Seiske, kuni mõõdan seinad,</V>
<V>Nööritelen nurgakesed,</V>
<V>Paelutan toa pikkused,</V>
<V>Lõngutan toa laiused,</V>
<V>Kust võin kodus kuulutada,</V>
<V>Sõpradelle seletada,</V>
<V>Kuis mind kõrgel keeritati,</V>
<V>Viskeilla veeretati.”</V>
<V>Kui sai mahti mehikene,</V>
<V>Puhkamista poisikene,</V>
<V>Võttis nöörid vöö vahelta,</V>
<V>Miska enne mõõtnud sooda,</V>
<V>Raba oli rajatanud,</V>
<V>Hakkas seinu mõõtemaie,</V>
<V>Nurkasida nöörimaie,</V>
<V>Mõõtis poolel pikutie,</V>
<V>Laskis teise laiutie,</V>
<V>Kolmandama kõrgutie,</V>
<V>Neljandama nurgetie,</V>
<V>Uksepiidad pikutie,</V>
<V>Ukseläve laiutie.</V>
<V>Õnnelt pääses üle ukse,</V>
<V>Pääses meesi putkamaie,</V>
<V>Tuulekiirul kihutama.</V>
<V>Mehike ei leidnud mahti</V>
<V>Üle õla ümber vaata,</V>
<V>Kandadelle silma käända,</V>
<V>Enne kui laia ilmale</V>
<V>Pääses päeva paiste’elle,</V>
<V>Kuhu kurja kütkendused,</V>
<V>Põrgulaste paelutused</V>
<V>Pikemalt ei enam puutund.</V>
<V>Vahti oli väravasta,</V>
<V>Uksehoidja hüüatanud:</V>
<V>“Tahad sina teedekäiki</V>
<V>Õnnelikult lõpetada,</V>
<V>Lingupaelust pääseneda,</V>
<V>Kääna käiki hüvakäele!”</V>
<V>Siiski saand ei mehikene</V>
<V>Kiusamata minna koju.</V>
<V>Vahva meesi vallaline</V>
<V>Kui see kägu kuuse otsas,</V>
<V>Laululindu puude ladvus –</V>
<V>Väiksel viisil viletsusi,</V>
<V>Kuusi korda kütkendusi.</V>
<V>Kalevite kannupoissi</V>
<V>Põrgupiinast põgenedes</V>
<V>Leidis korra lingutusi,</V>
<V>Kui üks lita, koerakene,</V>
<V>Kaks veel kaasas kutsikaida,</V>
<V>Temal’ vastu veerenekse.</V>
<V>Lita, juudaliste ema,</V>
<V>Tuli tuiskella Torista,</V>
<V>Kus ta käinud vihtlemassa.</V>
<V>Sealap Alevite sõbral</V>
<V>Vahi sõnad väravasta</V>
<V>Tulid meelemõtte’esse:</V>
<V>Käänas kohe hüvakäele</V>
<V>Teista teeda tallamaie.</V>
<V>Lendes sõitis litakene</V>
<V>Temast mööda tuhinaga,</V>
<V>Kus ei hiuksekarvakesta</V>
<V>Mitte mehel liigutanud.</V>
<V>Sammusida sirutelles,</V>
<V>Kiiret käiki kõndidessa,</V>
<V>Jõudis Alevite sõber</V>
<V>Viimaks jõekalda äärde,</V>
<V>Kuhu Alev salakoopa</V>
<V>Sügavalle sobitanud</V>
<V>Põrgupoja pettuseksi.</V>
<V>Sügav mulku muru alla</V>
<V>Tunnisteli tehtud tempu,</V>
<V>Kaaneks katetud kübara,</V>
<V>Kuid see rikas rahakoorem</V>
<V>Metsa läinud koos mehega.</V>
<V>Kalevite kannupoissi</V>
<V>Alevi jälgi ajama,</V>
<V>Kuhu sõbrake kadunud.</V>
<V>Vetevaimu, vennikene,</V>
<V>Kihutelles tema kannul,</V>
<V>Poisikesta pilgatelles</V>
<V>Kavalasti küsimaie:</V>
<V>“Kas sul püksis põletaja,</V>
<V>Parmukene istub p...ses?</V>
<V>Miks sa meile, mehikene,</V>
<V>Kullakoorma unustanud?</V>
<V>Ma ep jõudnud ränka kotti</V>
<V>Kodunt üksi ära kanda.</V>
<V>Katsume nüüd tehtud kaupa</V>
<V>Teisipidi toimetada:</V>
<V>Kas ehk rammu katsumaie,</V>
<V>Või ehk võidu jooksemaie,</V>
<V>Kumb saab võidul kuningaksi?”</V>
<V>Vetevaimu, vennikene,</V>
<V>Omas meeles mõtlemaie:</V>
<V>Tarkus on küll nende taskus,</V>
<V>Võimus siiski minu volil.</V>
<V>Kalevite kannupoissi</V>
<V>Mõistis kohe, kostis vastu:</V>
<V>“Kui sul lusti, vennikene,</V>
<V>Läki kohta katsumaie!”</V>
<V>Koha otsimise käigil</V>
<V>Nägid mehed Närska mäge,</V>
<V>Mis neil kohe meelepärast</V>
<V>Võidumängiksi valida.</V>
<V>Enne veel kui mehed mäele</V>
<V>Sammusida sirutanud,</V>
<V>Tulivad neil vastu teelta</V>
<V>Kange Kalevite poega</V>
<V>Armsa Alevipojaga.</V>
<V>Viimane oli varjupaika</V>
<V>Vetevaimu varanduse</V>
<V>Põõsastikku pannud peitu.</V>
<V>Kalevipoeg pajatama:</V>
<V>“Vaata, kulla vennikene!</V>
<V>Kust sa selle lätikopsu</V>
<V>Saatijaksi oled saanud?</V>
<V>Kust see imekülaline</V>
<V>Sugu poolest siginenud?”</V>
<V>Alevite poega kostis:</V>
<V>“Võõras on mul võlgenikku,</V>
<V>Kellega ma tegin kaupa,</V>
<V>Kes ei täitnud kaabukesta.”</V>
<V>Kannupoissi pajatama:</V>
<V>“Võõras on mul vastasmeesi,</V>
<V>Kellega ma tegin kaupa</V>
<V>Võitlemisemängi võtta</V>
<V>Närska mäele naljapärast.”</V>
<V>Kalevite kange poega</V>
<V>Pilkamisi pajatama:</V>
<V>“Kasva veel, mu kullakene,</V>
<V>Veni, armas vennikene,</V>
<V>Sirgu, sirgu, sõbrakene,</V>
<V>Kibedama aja kohta;</V>
<V>Võim veel väga väetikene!”</V>
<V>Pajatelles aga pistis</V>
<V>Kannupoisi karmanisse,</V>
<V>Püksitasku paisumaie.</V>
<V>Siisap tõttas kiirel sammul</V>
<V>Närska mäele naljamängi</V>
<V>Võõra vastu võitlemaie.</V>
<V>Mehed võtsid esimängiks</V>
<V>Võidu kiviviskamise,</V>
<V>Kelle kivi kaugemalle</V>
<V>Lingult pidi lendamaie.</V>
<V>Vetevaimu, vennikene,</V>
<V>Pidi eesi paiskamaie</V>
<V>Lingult kivi lendamaie.</V>
<V>Kohmetanud käppadega</V>
<V>Seadis paksu sõrmedega</V>
<V>Poissi kivi poole päeva</V>
<V>Silmuksesse seisemaie.</V>
<V>Laskis lingu lennutelles</V>
<V>Kümme korda ringi käia,</V>
<V>Siis vast paiskas sõudemaie,</V>
<V>Tuulekiirul tuiskamaie.</V>
<V>Kuhu kivi kukkunekse,</V>
<V>Saadik maha sattunekse?</V>
<V>Kivi kukkus järvekalda,</V>
<V>Võrtsu järve ääre peale,</V>
<V>Kümme sammu servast kaugel.</V>
<V>Kivi võite kopikata</V>
<V>Selgest’ omil silmil näha,</V>
<V>Mis kui kehva mehikese,</V>
<V>Perepopsi saunakene.</V>
<V>Võidu linguviskamine</V>
<V>Käsilla nüüd Kalevilla,</V>
<V>Kel ei olnud tõstekangi,</V>
<V>Vinnapoomi mitte vaja;</V>
<V>Kümne sõrme kohendusel</V>
<V>Talitas ta väikest tööda,</V>
<V>Seadis kivi silmukselle</V>
<V>Parajasti paiga peale.</V>
<V>Kihuteli kange käega</V>
<V>Lingult kivi lendamaie,</V>
<V>Tuulekiirul tuiskamaie.</V>
<V>Tuules tõusis tuhinada,</V>
<V>Kõrgel kuuldi kohinada –</V>
<V>Kivi lendas kauge’elle</V>
<V>Tuisates kui tuulispaska,</V>
<V>Merelainte möllusena,</V>
<V>Lendas Peipsi ligidalle,</V>
<V>Kukkus ligi järvekalda.</V>
<V>Kes see Peipsi rannas käinud,</V>
<V>Küll see näinud võidukivi.</V>
<V>Vetevaimu, vennikene,</V>
<V>Palus mängi pikendada,</V>
<V>Teisel tükil toimetada.</V>
<V>Kalevipoeg kostis vastu:</V>
<V>“Minupärast, mehikene!</V>
<V>Võitlemista ei ma vihka,</V>
<V>Kiustemängi iial karda;</V>
<V>Võitlemine toetab võimu,</V>
<V>Mängil kosub mehe rammu.</V>
<V>Võtkem kätte vägikaigas,</V>
<V>Kumb meist kumba kangutelles</V>
<V>Kõrgemalle kergiteleb.”</V>
<V>Mehed istusid murule,</V>
<V>Jalga toeksi vastu jalga.</V>
<V>Vetevaimu tugev vemmal</V>
<V>Võeti kätte vägikaikaks.</V>
<V>Vetevaimu venitelles</V>
<V>Käsi tahtis katkendada,</V>
<V>Pihasooni kista paigast:</V>
<V>Võind ei siiski vastasmeesta</V>
<V>Kalevida kergitada,</V>
<V>Paigast mitte põrutada.</V>
<V>Kalevipoeg toetas kanna</V>
<V>Valusamalt tema vastu,</V>
<V>Sõlmis kindlamasti sõrmed</V>
<V>Koogutelles kepi külge,</V>
<V>Tõmbas korra tõsiselta,</V>
<V>Viskas vetevaimukese</V>
<V>Nagu tühja takukoonla</V>
<V>Tuule tiivul tuiskamaie.</V>
<V>Pea käis korra kukerpalli,</V>
<V>Jalatallad vastu taevast,</V>
<V>Sõrmed pääsid vägipulgast,</V>
<V>Mees kui lindu lendamaie.</V>
<V>Veeres, liugles seitse versta,</V>
<V>Purjeteli penikoorma,</V>
<V>Raksas maha rägastikku,</V>
<V>Küngastiku keske’elle,</V>
<V>Kus ei võinud kuuel päeval,</V>
<V>Seitsmel silmi seletada,</V>
<V>Kaheksamal kaela kanda,</V>
<V>Liikmeida liigutada,</V>
<V>Põrund keha painutada.</V>
<V>Kalevite kange poega</V>
<V>Naljatusta naeremaie,</V>
<V>Alev hambaid irvitama,</V>
<V>Poissi taskus pilkamaie</V>
<V>Vetevaimu viletsusta.</V>
<V>Kangemeeste naerukära</V>
<V>Käis kui Kõue kärgatused</V>
<V>Läbi laia lagediku,</V>
<V>Paksu metsa põõsastiku,</V>
<V>Maapinda müdistades,</V>
<V>Künkaida kõigutelles.</V>
<V>Alevite armas poega</V>
<V>Pettelugu pajatama,</V>
<V>Kuidas lõhkend kübaraga</V>
<V>Mustapallil mehikesta</V>
<V>Tugevasti oli tüssand,</V>
<V>Vetevaimu vara võtnud.</V>
<V>Alevipoja avaldus:</V>
<V>“Sarvist härga seotakse,</V>
<V>Sõnast meesta sõlmitakse!”</V>
<V>Pani Kalevite poega</V>
<V>Kuuldes kohe kohkumaie:</V>
<V>Mõõga võlg veel maksemata,</V>
<V>Sepa kätte saatemata.</V>
<V>Kalevite kange poega</V>
<V>Seadis sõnad sõudevalle:</V>
<V>“Alevipoeg, armas venda,</V>
<V>Käi sa kiiresti koduje,</V>
<V>Aja hallil alla õue,</V>
<V>Kõrvilla läbi koppeli</V>
<V>Kuulsa Kalevi peresse,</V>
<V>Vana taaleri talusse;</V>
<V>Laena rannast laevakesi,</V>
<V>Laiemaida lodjakesi,</V>
<V>Paremaida paadikesi;</V>
<V>Koorma laevad kulla alla,</V>
<V>Paadid hõbekilda kandma,</V>
<V>Lodjad vara vedamaie;</V>
<V>Palka mehi purjetama,</V>
<V>Tugevamaid tüürimaie,</V>
<V>Sõpru seltsis sõudemaie;</V>
<V>Võta moona, võta vara</V>
<V>Teedekäigi tervituseks!</V>
<V>Pärast aga pane peale:</V>
<V>Üheksa hüva hobuda,</V>
<V>Kaheksa karimärada,</V>
<V>Kaksikümmend lüpsilehma,</V>
<V>Viiskümmend paremat vasikat,</V>
<V>Sada säilitist nisuda,</V>
<V>Poolteist paati rukkiteri,</V>
<V>Tuhat vana taalerida,</V>
<V>Sada paari paaterida,</V>
<V>Kakssada kuldarahada,</V>
<V>Sületäie sõlgesida,</V>
<V>Viie neitsi kaasavara!</V>
<V>Pane lisaks paari paati</V>
<V>Veel mu vanavaraga;</V>
<V>Kanna kallis killakoorem</V>
<V>Sõudes merel Soomemaale</V>
<V>Kuulsa sepa koduje,</V>
<V>Maksa minu mõõga hinda,</V>
<V>Tasu võlga tingimata,</V>
<V>Lisa kulda pealekauba,</V>
<V>Ootushinnaks hõbedada</V>
<V>Isa lelle lepituseks!”</V>
<V>Alevite armas poega</V>
<V>Tõttas käsku täitemaie,</V>
<V>Ruttas kiirest’ kõndimaie,</V>
<V>Harju poole ajamaie.</V>
<V>Kalevite kange poega</V>
<V>Istus maha muru peale</V>
<V>Põõsa varju puhkamaie,</V>
<V>Meeles lugu mõtlemaie,</V>
<V>Asju läbi arvamaie,</V>
<V>Viimseid sõnumeid Virusta,</V>
<V>Kurje vaenukuulutusi.</V>
<V>“Kustap leian kindla koha,”</V>
<V>Pajateleb kange poega,</V>
<V>“Varjupaiga väetimaile?</V>
<V>Veereb vaenuvägesida,</V>
<V>Sõjameeste seltsisida</V>
<V>Viru laia väljadelle,</V>
<V>Järva raatmaa radadelle,</V>
<V>Siisap tarvis kindlat seina,</V>
<V>Mõnusamaid müürisida</V>
<V>Varjupaigaks vanadelle,</V>
<V>Rahuurkaks raukadelle,</V>
<V>Peidunurgaks piigadelle,</V>
<V>Kaitsetoaks käharpäile,</V>
<V>Nutukambriks nõtradelle,</V>
<V>Leinakojaks leskedelle.”</V>
<V>Kalevite kange poega</V>
<V>Mõtles aga targal meelel:</V>
<V>“Lähen laudu lunastama,</V>
<V>Hoone tarbeks ostemaie,</V>
<V>Tahan linnad tugevuseks</V>
<V>Ilusasti ehitada,</V>
<V>Ühe linna eide iluks,</V>
<V>Taadi kalmu kaunistuseks</V>
<V>Kalju peale kasvatada;</V>
<V>Teise linna Taaramäele,</V>
<V>Emajõe kalda äärde,</V>
<V>Varjuks Taara varvikulle,</V>
<V>Kolmandama Jaani kolka</V>
<V>Salasoo sügavusse,</V>
<V>Alutaha ühe linna</V>
<V>Raukadelle redupaigaks,</V>
<V>Vaestelastele varjuksi.</V>
<V>Täna ei ma lähe teele,</V>
<V>Puhkan keha paremini;</V>
<V>Homme varahommikulla</V>
<V>Tõttan teeda tallamaie</V>
<V>Peipsi järve piiridelle;</V>
<V>Seni saab Alev Soomessa</V>
<V>Mõõga võla maksemaie.”</V>
<V>Tahtis nuga võtta taskust,</V>
<V>Kui tal käsi kogemata</V>
<V>Poisikese külge puutus,</V>
<V>Kes see kui siga kotista</V>
<V>Sealt ei võinud välja saada,</V>
<V>Iseennast avitada.</V>
<V>Kalevite kange poega</V>
<V>Pilkamisel pajatama:</V>
<V>“Kas sa näed, mis kirbukene</V>
<V>Karmanis mul kutisteleb?</V>
<V>Astu välja, vennikene,</V>
<V>Tuuleõhul toibumaie,</V>
<V>Päevapaistel paisumaie,</V>
<V>Kuude valgel kosumaie!</V>
<V>Kuule, kulla kannupoissi,</V>
<V>Märka sõnu, mehikene,</V>
<V>Kui neid kasuks sulle külvan,</V>
<V>Juhatuseks ilmutelen!</V>
<V>Kuule, kotka kasvandikku:</V>
<V>Enne kui sul, äbarikul,</V>
<V>Tugevamad tiibadesse</V>
<V>Sõudvad suled sirgunevad,</V>
<V>Ära kipu lendamaie!</V>
<V>Kui sind kuri kiusamaie,</V>
<V>Vaenumees tuleb võrgutama,</V>
<V>Tulgu tugi tarkusesta,</V>
<V>Arust parem abimeesi;</V>
<V>Püüa vaenlast pilkamisel</V>
<V>Kavalasti kütkendada,</V>
<V>Kuni jõudu kasvanekse,</V>
<V>Rammu tõuseb rohkemasti!</V>
<V>Mis sa, väeti mehikene,</V>
<V>Vetevaimul vägikorral,</V>
<V>Põrgulisel vastu püsiks?”</V>
<V>Alevite sugulane</V>
<V>Mõistis kohe, vastu kostis:</V>
<V>“Mis ma, väeti mehikene,</V>
<V>Vetevaimul vägikorral,</V>
<V>Põrgulisel vastu paneks,</V>
<V>Seda oli selgel silmal</V>
<V>Alevi töö avaldanud,</V>
<V>Kui ta suvikübarada</V>
<V>Seadis katteks koopasuhu.</V>
<V>Nõnda oleksin ma, noori,</V>
<V>Võidumängi valmistanud,</V>
<V>Pilkel põrgulista petnud.”</V>
<V>Kalevite kange poega</V>
<V>Seadis sõnad sõudevalle:</V>
<V>“Veni vaksa, vennikene,</V>
<V>Kasva kaksi kõrgemaksi,</V>
<V>Paisu, poissi, paksemaksi,</V>
<V>Kosuta end kangemaksi</V>
<V>Edaspidise elule,</V>
<V>Tuleva aja tuluksi!</V>
<V>Jää sa siia teedejuhiks,</V>
<V>Kuni lähen kaugemalle,</V>
<V>Peipsi järve piiridelle</V>
<V>Tarbelikku talitama!</V>
<V>Kui siin kiireküüdilisi,</V>
<V>Sõjasõnumite sõudjaid</V>
<V>Virusta peaks veeremaie,</V>
<V>Vea neid, sõber, viibimata</V>
<V>Peipsi järve piiridelle,</V>
<V>Kuhu käiki kinnitelen,</V>
<V>Asjulla ehk viidan aega!”</V>
<V>Juttu vestes võeti õhtuks</V>
<V>Toitu keha toetuseks,</V>
<V>Keelekastet karastuseks,</V>
<V>Enne kui maha heideti,</V>
<V>Põõsa varju puhkamaie.</V>
<V>Ööde rüüdi kattis kinni,</V>
<V>Vaikuskuube vaarikuida,</V>
<V>Lukuteli linnukeeled,</V>
<V>Elavate häälitsused;</V>
<V>Siugu sitika vilulla,</V>
<V>Suveilul laulis sirtsu,</V>
<V>Sääski lennul sirisedes,</V>
<V>Rääku rukkipõllu pealta,</V>
<V>Vutti vete kallastelta,</V>
<V>Muud ei kuskil elumärki,</V>
<V>Kaugel kuskil kuulutajaid,</V>
<V>Hõbenokal häälitsejaid.</V>
<V>Taevast vaatasivad tähed,</V>
<V>Paistis kuu palgekene</V>
<V>Vaikselt puhkajate peale.</V>
<V>Unenägu kudus kuube</V>
<V>Suikujate silma ette.</V>
<V>Ilmaneitsike ilusa,</V>
<V>Kõue tütar käharpeaga,</V>
<V>Sinisirje linnukene,</V>
<V>Lendas palju, liugles palju,</V>
<V>Lendas laia laane sisse,</V>
<V>Kus ei enne käinud karja,</V>
<V>Käinud karja, hulkund orja;</V>
<V>Ladvul käinud linnu jalga,</V>
<V>Sambla alt salasiuke:</V>
<V>Sinna neitsi sammumaie,</V>
<V>Lustiteeda tallamaie.</V>
<V>Mis ta metsas märkinekse,</V>
<V>Mis ta teelta tähtinekse?</V>
<V>Kaev oli sügav kaevatud,</V>
<V>Urgas põhjatu uuritud.</V>
<V>Kaevule käis karjateesid,</V>
<V>Radasida rahva jälgist.</V>
<V>Ilmaneitsike ilusa,</V>
<V>Kõue tütar käharpeaga,</V>
<V>Kaevust võtma keelekastet,</V>
<V>Kuldakoogul koogitsema,</V>
<V>Hõbepangel püüdemaie.</V>
<V>Metsa poega, poisikene,</V>
<V>Kõversilma kasvandikku,</V>
<V>Nägi kena neitsikese</V>
<V>Vetta kaevust vinnamassa,</V>
<V>Tahtis tõtata abiksi.</V>
<V>Ilmaneitsike ilusa,</V>
<V>Kõue tütar käharpeaga –</V>
<V>Ehk oli poissi ehmatades</V>
<V>Kätta lasknud kallakille –</V>
<V>Kaotas sõrmukse sõrmesta.</V>
<V>Ilmaneitsike ilusa,</V>
<V>Kõue tütar käharpeaga,</V>
<V>Sinisirje linnukene,</V>
<V>Kurvalt häda kurtemaie,</V>
<V>Sõbrameesta soovimaie,</V>
<V>Abimeesta meelitama:</V>
<V>Kes see sõrmukse sügavast,</V>
<V>Kulla võtaks vete alta?</V>
<V>Kalevite kallis poega</V>
<V>Kuulis neitsi kurvastusta,</V>
<V>Linnu nukra leinamista,</V>
<V>Tõttas abiks tütterelle.</V>
<V>Seadis sõnad sõudevalle:</V>
<V>“Mis sa nutad, neitsikene,</V>
<V>Mis sa kaebad, käharpeaga,</V>
<V>Leinad, kena linnukene?”</V>
<V>Ilmaneitsike ilusa</V>
<V>Mõistis kohe küsimise,</V>
<V>Laulis vastu lahke’esti:</V>
<V>“Mis ma nutan, neitsikene,</V>
<V>Mis ma kaeban, käharpeaga?</V>
<V>Vetta kaevusta vinnates</V>
<V>Kaotin sõrmukse sõrmesta,</V>
<V>Veeres, kuld, mul vete alla.”</V>
<V>Kalevite kange poega</V>
<V>Kargas kohe kaevupõhja,</V>
<V>Tõttas sõrmust otsimaie.</V>
<V>Sortsilased suurel seltsil</V>
<V>Kalevipoega kiusama:</V>
<V>“Hiir on ise hüpand lõksu,</V>
<V>Karu kammitsa kaevusse!</V>
<V>Võtke kivi, vennikesed,</V>
<V>Kukutagem kukla peale,</V>
<V>Kange mehe kaela peale!”</V>
<V>Veskikivi veeretati</V>
<V>Kiirest’ kaevuraketelle,</V>
<V>Kõrgelt kaevu kukutati,</V>
<V>Mis pidi mehe murdemaie,</V>
<V>Suure karu surmamaie.</V>
<V>Kalevite kallis poega,</V>
<V>Kui ta otsind tüki aega,</V>
<V>Kargas jälle kaevu peale.</V>
<V>Mis tal sõrmukseks sõrmessa?</V>
<V>Veskikivi veereb käessa,</V>
<V>Sõrm käib läbi silmuksesta.</V>
<V>Kalevipoeg küsimaie:</V>
<V>“Ilmaneitsike ilusa,</V>
<V>Kõue tütar käharpeaga,</V>
<V>Sinisirje linnukene,</V>
<V>Kas see sõrmus on sinulta,</V>
<V>Mis sul kaevu on kukkunud,</V>
<V>Vete alla on veerenud?</V>
<V>Muud ei leidnud ma mudasta,</V>
<V>Suuremat ei puutund sõrme.”</V>
</TEXT>
</ITEM>
<ITEM nro="kalevipoeg11" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>11</ID>
</META>
<TEXT>
<CPT>Üheteistkümnes lugu</CPT>
<K>Lauatoomine üle Peipsi • Mõõk varastatakse • Mõõga needmine •Väikemehe seiklus</K>
<V>Hämariku palgepuna</V>
<V>Palisteli pilvesida</V>
<V>Vikelisti viiruliseks,</V>
<V>Kullakarva keeruliseks</V>
<V>Uue päeva iluduseks,</V>
<V>Kui ju Kalevite poega</V>
<V>Ärksail silmil asemelta</V>
<V>Kargas üles kõndimaie.</V>
<V>Virgal pole viibimista,</V>
<V>Kiirel kuskil kõhelusta.</V>
<V>Karastava kaste’ella</V>
<V>Sammusida sirutelles</V>
<V>Kõndis kange mehepoega –</V>
<V>Pärast võetud linnupetet –</V>
<V>Peipsi järve ranna poole;</V>
<V>Lõhkus mööda metsasida,</V>
<V>Üle laiu lagedaida,</V>
<V>Läbi paksu põõsastiku,</V>
<V>Siis veel tüki samblasooda,</V>
<V>Mõne tüki mätastikku,</V>
<V>Kuhu teed ei olnud tehtud,</V>
<V>Rada ette rajatatud.</V>
<V>Kus ta tormas laane kaudu,</V>
<V>Sinna tänav siginekse,</V>
<V>Kus ta sõtkus sooda mööda,</V>
<V>Kaevandikku kasvanekse,</V>
<V>Kus ta kõndis künkelikku,</V>
<V>Sile sammul sündinekse;</V>
<V>Künkad läksid küüruselle,</V>
<V>Madalamaks mõni mägi,</V>
<V>Kuhu kanda kauemini,</V>
<V>Varvas juhtus viibimaie.</V>
<V>Järve äärde jõude’essa</V>
<V>Viibis Kalev vaatamaie,</V>
<V>Kas ei kuskilt koormakandjaks</V>
<V>Parajada paadikesta,</V>
<V>Lotja juhtuks leidemaie.</V>
<V>Langevaile lainetelle</V>
<V>Silmi kaugel’ sirutelles</V>
<V>Polnud näha paadikesta,</V>
<V>Lotja kuskil ligemalta.</V>
<V>Kalev kääris kuuehõlmad</V>
<V>Voltidesse vöö vahele,</V>
<V>Siisap suisa sammumaie,</V>
<V>Laintest läbi lõhkumaie.</V>
<V>Vaataksid sa, vennikene,</V>
<V>Kalda äärest tema käiki,</V>
<V>Lennus kõndi lainetessa,</V>
<V>Näeks ei noorem nugissilma</V>
<V>Kogunisti teista kallast,</V>
<V>Kuhu mees võiks kuivikulle</V>
<V>Kanda jälle kinnitada,</V>
<V>Varbailt vetta valgutada.</V>
<V>Kalevite kange poega</V>
<V>Pidand ei tee pikkusesta,</V>
<V>Vesiraja ränkusesta</V>
<V>Sammudelle sidujaida;</V>
<V>Lõhkus aga lustilikult</V>
<V>Lahkel meelel laineida,</V>
<V>Tuiskas vetta tolmamaie,</V>
<V>Kõrge’elle kerkimaie,</V>
<V>Valges vahus vihisema.</V>
<V>Kalad põhjas kohkusivad,</V>
<V>Vähid urkas vabisesid,</V>
<V>Lagled läksid lainte alla,</V>
<V>Pardid pakku pilliroogu</V>
<V>Mehesammu müdinalla.</V>
<V>Kes see oleks kogemata</V>
<V>Sellel päeval juhtund sinna,</V>
<V>See küll oleks omil silmil</V>
<V>Võinud näha võõrikuida</V>
<V>Salaasju sündimassa,</V>
<V>Imelikku ilmumassa.</V>
<V>Paksu võsandiku varjul</V>
<V>Seisis peidus sortsilane,</V>
<V>Peipsi ranna parem tarka.</V>
<V>Mehike kui metsaline</V>
<V>Karvu kasvand üle keha,</V>
<V>Orikana harjaline</V>
<V>Kui üks kahejalgne karu.</V>
<V>Seasõõrik pilusilmad</V>
<V>Seisid rähmasidemessa,</V>
<V>Käias ilakammitsassa;</V>
<V>Laia suu soppidesta</V>
<V>Valge ila vahuteli</V>
<V>Kui sel kuldil kihvadesta;</V>
<V>Kassivärki kärssas koonu</V>
<V>Küllalt näitas kadedusta.</V>
<V>Kahejalgne karvaline,</V>
<V>Mehekomblik metsaline,</V>
<V>Sugult soolasortsilane,</V>
<V>Tükati ka tuuletarka,</V>
<V>Mõnes tükis manatarka,</V>
<V>Laulusõna lobiseja,</V>
<V>Abisõna arutaja,</V>
<V>Tuulevile tuuseldaja,</V>
<V>Oskas nõia-arpu lüüa,</V>
<V>Sõelukesta seadaneda,</V>
<V>Varga kuju võtme abil</V>
<V>Viinaklaasi valmistada,</V>
<V>Vihtlemisel viha võtta,</V>
<V>Paha panna teise peale,</V>
<V>Vihkamista viletsalle,</V>
<V>Viirastusi vähendada,</V>
<V>Tondi teeda takistada;</V>
<V>Oskas arvu arstimisi,</V>
<V>Tuulest tervist talitada,</V>
<V>Nikastusi nõrgendada,</V>
<V>Tõukamisi tasutella,</V>
<V>Asemelta läinud liiget</V>
<V>Punalõngal paigutada,</V>
<V>Muhutõbe muisutada,</V>
<V>Kõhuvoolmeid näpistada.</V>
<V>Oskas verepide-sõnu,</V>
<V>Teadis tule takistusi,</V>
<V>Valusõnu ussi vastu,</V>
<V>Sammaspoole salasõnu,</V>
<V>Maast saand viga magajalle</V>
<V>Hõbevalgel õiendada,</V>
<V>Kõhetuma kinniskasvu</V>
<V>Koerasöögil kohendada,</V>
<V>Väeteid lapsi vaigistada,</V>
<V>Vihtlemisel nuttu võtta;</V>
<V>Oskas rabandusesõnu,</V>
<V>Vahvaid elitingi vastu,</V>
<V>Teisi veel ehk tosinalla</V>
<V>Hambavalu võttemiseks,</V>
<V>Hallitõve arstimiseks,</V>
<V>Teha soolatopsikesi,</V>
<V>Valmistada nõiavihku,</V>
<V>Kaitsekeppi kerjuselle,</V>
<V>Küllusnooli küttidelle,</V>
<V>Õnneõnge kalamehel’,</V>
<V>Nurjavõtjat noorikulle;</V>
<V>Oskas vana Tühja teeda</V>
<V>Sambla alta seletada,</V>
<V>Varanduse vedajaida</V>
<V>Ristiteedel elustada,</V>
<V>Tule tähel rahaauku</V>
<V>Ööde varjul õnneks saada.</V>
<V>Täna mees ei teinud tulu,</V>
<V>Kui ta kaldal kükakili</V>
<V>Tuulesõnu tugevasti</V>
<V>Puhus Peipsi järve peale</V>
<V>Lainetelle lennutuseks,</V>
<V>Kaleville kiusatuseks.</V>
<V>Vesi kerkis veerlemaie,</V>
<V>Lained kõrgel’ lendamaie.</V>
<V>Kaugelt paistab kalda’asse</V>
<V>Petteline pildikene,</V>
<V>Mis kui mehe maalikene,</V>
<V>Kehakomblik kujukene</V>
<V>Pool veel lainte peitusella,</V>
<V>Vetevoli vangistuses;</V>
<V>Kerkib korra kõrgemalle,</V>
<V>Langeb jälle lainetesse.</V>
<V>Ehk küll kümme versta kaugel</V>
<V>Rändaja veel rannasta,</V>
<V>Kujukene kõikunekse,</V>
<V>Siiski paistab selgelt silma</V>
<V>Meie mehe määraline</V>
<V>Lainte pinnalt läikimassa.</V>
<V>Koorem raske piinab pihta,</V>
<V>Käänab selga küürutama,</V>
<V>Siiski tõttab kiirel sammul</V>
<V>Koormakandja kalda poole,</V>
<V>Kasvab ikka kõrgemaksi,</V>
<V>Tõuseb ikka tähtsamaksi.</V>
<V>Sortsi poja puhumine</V>
<V>Puistab lained pilla-palla</V>
<V>Vetekiigel veerlemaie,</V>
<V>Kus nad kõrgel kerkisivad,</V>
<V>Vahtus mehe reite vastu.</V>
<V>Naerdes lainekeste nalja,</V>
<V>Möllamise mängikesta</V>
<V>Hüüab Kalevite poega:</V>
<V>“Oi, oi! vaata oidukesta!</V>
<V>Kipub kastma kellukesta!</V>
<V>Toho, toho, p..selompi!</V>
<V>Tahad tõusta mehe tilli?”</V>
<V>Veel ei olnud tundi viibind,</V>
<V>Kõndis juba koormakandja</V>
<V>Kalevipoeg kuivikulle.</V>
<V>Ei küll meie päevil hobu</V>
<V>Ega parem härjapaari</V>
<V>Koormat jõuaks kergitada,</V>
<V>Mis seal kandis kange meesi.</V>
<V>Kalevite kallis poega</V>
<V>Toonud Pihkvast turjatäie</V>
<V>Lunastatud linnalaudu,</V>
<V>Kust saab tuge kurbadelle,</V>
<V>Varju vanaraukadelle,</V>
<V>Nutunurka neidudelle,</V>
<V>Leinapaika leskedelle,</V>
<V>Tõuseb tulu teistelegi.</V>
<V>Lauakoorem polnud suuri</V>
<V>Ega olnud väga väike,</V>
<V>Paras mehe pihaline:</V>
<V>Tosinate arvult täitis</V>
<V>Kaksikümmend mehe koormat,</V>
<V>Paar veel lisaks peale pandud;</V>
<V>Polnud lauad paksusella</V>
<V>Kuskil üle kolme tolli</V>
<V>Ega läinud laiuselta</V>
<V>Kuskil üle kahe jala,</V>
<V>Ega olnud pikkuselta</V>
<V>Kuskil üle kümne sülla.</V>
<V>See’p see Kalevite seljas</V>
<V>Kantud lauakoormakene,</V>
<V>Mis seal meesi muru peale</V>
<V>Ladus virna lagedalle.</V>
<V>Võttis siis mõõga vöölta,</V>
<V>Tõmbas välja tupe seesta,</V>
<V>Tahtis lainte tõstijalle,</V>
<V>Vete pillipuhujalle</V>
<V>Tööpalka tasudella.</V>
<V>Aga virgad varbakesed,</V>
<V>Kerged jalakannakesed</V>
<V>Viinud sortsi, vennikese,</V>
<V>Pimedama metsa paksu</V>
<V>Paguurgast otsimaie.</V>
<V>Kalevite kanget poega</V>
<V>Vesirada väsitanud,</V>
<V>Lauad pihta pigistanud,</V>
<V>Sellepärast jättis sortsi,</V>
<V>Kelmikese kiusamata,</V>
<V>Hakkas laia lagedalle</V>
<V>Öömaja asutelles</V>
<V>Sängikesta seademaie;</V>
<V>Võttis järvekalda veerest</V>
<V>Hõlmatäie sõmeraida,</V>
<V>Kuiva liiva liivikulta,</V>
<V>Kandis tüki kaugemalle,</V>
<V>Laotas maha lagedalle:</V>
<V>Sest sai kuiva küljeaset,</V>
<V>Sängi väsind suikujalle.</V>
<V>Kalevite kallis poega,</V>
<V>Kui oli võtnud toitu kotist,</V>
<V>Märga lähkrist maitsenud</V>
<V>Tülpind keha toetuseks,</V>
<V>Päästis tupe paelusta,</V>
<V>Võttis mõõga vöölta,</V>
<V>Pani pahemalle poole</V>
<V>Sängi kõrva seisemaie,</V>
<V>Et kui häda, äpardusta</V>
<V>Kuskilt tuleks kogemata,</V>
<V>Sõbralikku sõjariista</V>
<V>Kohe satuks käe alla.</V>
<V>Sirutas siis liivasängi</V>
<V>Väsimusta vähendama,</V>
<V>Piinat’ pihta painutama,</V>
<V>Pööras pea õhtu poole,</V>
<V>Jalad vastu hommikuda,</V>
<V>Kulmud otse vastu koitu,</V>
<V>Kustap varem koiduvalge,</V>
<V>Päikeseneiu pale</V>
<V>Noore päeva rüppe’esta</V>
<V>Kiirest’ silma kerkinekse,</V>
<V>Laugudelle langenekse;</V>
<V>Kust, kui kogemata korral</V>
<V>Väsind mees saaks viibimaie</V>
<V>Kauemini une kaissu,</V>
<V>Koitu tuleks kutsumaie,</V>
<V>Valgus meesta virgutama.</V>
<V>Parem käsi seisis sirul</V>
<V>Vartade ja lõuna vastu,</V>
<V>Kura käsi kõveriti</V>
<V>Vana põhja-Vankri vastu.</V>
<V>Väsind silmad vajusivad</V>
<V>Rutust unerakke’esse,</V>
<V>Kiirest’ uinu kammitsasse;</V>
<V>Unenäol ei olnud aega</V>
<V>Magajada mängitada</V>
<V>Valekuju valmistelles</V>
<V>Ega tõsist tähendelles.</V>
<V>Üürikese aja pärast</V>
<V>Norin juba täitis nurme</V>
<V>Maapinda põrutelles,</V>
<V>Metsasida müdistades,</V>
<V>Järve laineid kõrgendades,</V>
<V>Kui oleks Äike ähvardelles,</V>
<V>Pikseisa pilvedesta</V>
<V>Tuuleõhku tallamassa,</V>
<V>Suisa-päisa sõitemassa.</V>
<V>Peipsi sortsi peidupakus,</V>
<V>Kes end nagu vähki urkas</V>
<V>Päevavalgelt oli peitnud,</V>
<V>Kuulis kange mehe kõlast</V>
<V>Magamise märkisida;</V>
<V>Astus sammul argelisti</V>
<V>Salamahti sängi poole,</V>
<V>Kikivarbail vaatamaie,</V>
<V>Kust see kõla kostanekse.</V>
<V>Põõsa varjul võõritie</V>
<V>Silmas Kalevite sängis</V>
<V>Mõõga kõrval magajada;</V>
<V>Läks siis sammul ligemalle</V>
<V>Argelikult astudessa,</V>
<V>Kassivarbail kõndidessa:</V>
<V>Kas saaks mõõka mehe käesta</V>
<V>Vargaküüsil ära viia?</V>
<V>Mehikene lootis mõõka</V>
<V>Salamahti sängi pealta</V>
<V>Künka kõrvalta käpata.</V>
<V>Mõnus Kalevite mõõka,</V>
<V>Mehe võimu määraline,</V>
<V>See ei hoolinud sortsista;</V>
<V>Magas aga muru pealla</V>
<V>Liikumata mehe ligi,</V>
<V>Kui oleks kinni kasvanud,</V>
<V>Juuril maasse juurdunud.</V>
<V>Ega võinud varga võimu</V>
<V>Kallist mõõka kergitada,</V>
<V>Mitte tõstagi murulta.</V>
<V>Soolasortsi, sõnatarka,</V>
<V>Kavalusi katsumaie,</V>
<V>Salakombeid sünnitama,</V>
<V>Tuuseldusi tembutama.</V>
<V>Katsus kiirest’ soola võimu,</V>
<V>Salakerkimise sõnu,</V>
<V>Tõstemise tugevusi,</V>
<V>Miska keret kergitakse,</V>
<V>Raskus ära rammestakse.</V>
<V>Kummardeli kuu poole,</V>
<V>Võimu lootes valgusesta,</V>
<V>Pööras silmad põhja poole</V>
<V>Laususõnu sigitelles,</V>
<V>Palvesõnu pobisedes.</V>
<V>Kallis mõõk ei kuulnud käsku,</V>
<V>Sõjasahk ei sortsi sõnu,</V>
<V>Magas aga muru pealla</V>
<V>Liikumata mehe ligi.</V>
<V>Soolasortsi, sõnatarka,</V>
<V>Mana kombel mängimaie,</V>
<V>Targemaida tempusida</V>
<V>Tõstemiseks toimetama.</V>
<V>Puistas pihlapuie lehti</V>
<V>Pihutäie mõõga peale,</V>
<V>Kandis kokku kaetisrohtu,</V>
<V>Korjas nõiakoldasida,</V>
<V>Otsis kokku hooramarju,</V>
<V>Sületäie sõnajalgu,</V>
<V>Puistas kõik need mõõga peale,</V>
<V>Rohkest’ ülekäija-rohtu,</V>
<V>Ämmatussu musta tolmu</V>
<V>Puistas mõõgatera peale,</V>
<V>Tegi siis veel teisi tempe,</V>
<V>Viis veel ise võõrikuida,</V>
<V>Sosis seitse salasõna</V>
<V>Sortsikuulla sõlmitatud,</V>
<V>Küünlakuulla karastatud,</V>
<V>Kooljakuulla kokku pandud.</V>
<V>Jaaniöösi õnnelilled,</V>
<V>Võimustatud nõia vihtel,</V>
<V>Värvitud värdja verella,</V>
<V>Veristas nimeta sõrme</V>
<V>Mõõgahoidja meeleheaksi,</V>
<V>Luupainaja lepituseks,</V>
<V>Suitsuteli nõiaküüsi,</V>
<V>Neitsisärgi narmaida.</V>
<V>Mõõka hakkas märkamaie</V>
<V>Manasõna meelitusi,</V>
<V>Hakkas löest liikumaie,</V>
<V>Keskelt juba kerkimaie,</V>
<V>Kerkis vaksa, kerkis kaksi,</V>
<V>Kasvas ikka kõrgemalle,</V>
<V>Kuni puutus sortsi kaenla.</V>
<V>Soolasortsi, sõnatarka,</V>
<V>Vargust ära vedamaie.</V>
<V>Mõõka koormas mehikesta,</V>
<V>Piinas väga pihtasida.</V>
<V>Rasket rauakesta kandes</V>
<V>Puhkis, ähkis poisikene.</V>
<V>Palav higi palgeilta</V>
<V>Kattis juba üle keha;</V>
<V>Mees ei jäta siiski mõõka.</V>
<V>“Enne peaks käsi katkema,</V>
<V>Enne elu mul lõppema,</V>
<V>Muidu ma ei jäta mõõka!”</V>
<V>Soolasortsi, sõnatarka,</V>
<V>Kandis mõõgakuningada,</V>
<V>Soome sepa higisööjat,</V>
<V>Poegade käte piinajat,</V>
<V>Salateedel mitu sammu,</V>
<V>Puhkas vahel põõsastikus,</V>
<V>Enne kui jõudis edasi.</V>
<V>Kui ta K ä ä p a kalda pealta</V>
<V>Üle jõe hüpatelles</V>
<V>Teise kalda peale kargas,</V>
<V>Kukkus mõõka kogemata</V>
<V>Varga kaenlast vete sülle,</V>
<V>Sügavasse laintesängi,</V>
<V>Salaurka suikumaie.</V>
<V>Soolasortsi, sõnatarka,</V>
<V>Kohe abi kutsumaie.</V>
<V>Pani sõnad lendamaie,</V>
<V>Laususõnad sõudemaie,</V>
<V>Meelitavad mängimaie,</V>
<V>Tuulesõnad tuiskamaie,</V>
<V>Veesõnad veeremaie,</V>
<V>Manasõnad meelitama,</V>
<V>Teised targad tõstemaie –</V>
<V>Kas ehk mõõka kerkinekse,</V>
<V>Laintest raske liikunekse?</V>
<V>Mõnus Kalevite mõõka,</V>
<V>Mis ei kuulnud nõia käsku</V>
<V>Ega sortsi sundimista,</V>
<V>Laintesse jäi liikumata,</V>
<V>Kääpa põhja kerkimata.</V>
<V>Kui ju hommikusta koitu</V>
<V>Taeva veeres tõusenekse,</V>
<V>Punus sortsi putkamaie,</V>
<V>Tuli püksis kihutajaks!</V>
<V>Jättis mõõga jõepõhja</V>
<V>Mudasängi magamaie,</V>
<V>Puges metsa paksustikku</V>
<V>Varjupaika püüdemaie,</V>
<V>Kus ei Kalevite kiuste</V>
<V>Vaenuviha poleks karta.</V>
<V>Koidutera kutsumisel</V>
<V>Ärkas väiksel hämarusel</V>
<V>Kallis Kalevite poega.</V>
<V>Silmi unest selgitelles</V>
<V>Katsus kohe vahva käsi</V>
<V>Sängi kõrvalt seltsimeesta,</V>
<V>Kuhu õhtul enne uinu</V>
<V>Sõjariista sängitanud,</V>
<V>Mõõga pannud magamaie.</V>
<V>Mõnus mõõk ei olnud murul,</V>
<V>Sõjasahk ei sambelilla.</V>
<V>Kalevite kallim poega</V>
<V>Võõrast lugu vaatamaie.</V>
<V>Silmi selgeks sõeludelles</V>
<V>Unekatte ummuksista,</V>
<V>Nägi kohe meesi noori,</V>
<V>Kuidas lugu siin on käinud.</V>
<V>Tunnistelles röövli teeda,</V>
<V>Sammuastmeid sambelasta,</V>
<V>Hakkas mõõka hüüdemaie,</V>
<V>Kadund sõpra kutsumaie:</V>
<V>“Kuule, mõõka, mis ma kukun,</V>
<V>Laulan leinas, linnukene!</V>
<V>Kuule venna kutsumista,</V>
<V>Sõbrakese soovimisi,</V>
<V>Mis ma õhkan metsadelle,</V>
<V>Lähetelen lagedaile,</V>
<V>Puhun paksu põõsastikku!</V>
<V>Vasta, tarka vennikene,</V>
<V>Kuku vastu küsijalle:</V>
<V>Kes sind öösel on käpanud,</V>
<V>Vargaküüsil ära viinud?</V>
<V>Uku silm on ülevalta,</V>
<V>Taaralaste taeva’asta</V>
<V>Varga sammusida vaatnud.</V>
<V>Jumalikud juhatused</V>
<V>Võivad asja õiendada.</V>
<V>Inimestel mõõga ime,</V>
<V>Tööde tarkus teademata:</V>
<V>Need ei võinud varganäpul</V>
<V>Rasket rauda ära kanda.</V>
<V>Soomes isa sugulane</V>
<V>Mõõga sala sünnitanud,</V>
<V>Raudakäpal iserammu</V>
<V>Tera sisse toimetanud,</V>
<V>Teinud seitse aastat tööda,</V>
<V>Teinud tööda, näinud vaeva</V>
<V>Kuninga mõõga kasuksi;</V>
<V>Võtnud rauda seitset värki,</V>
<V>Kardasida seitset keeret,</V>
<V>Liimind lõõtsa lõkendusel</V>
<V>Keermed kokku keradeksi, –</V>
<V>Sestap mõõka sünnitelles,</V>
<V>Vaenurauda valmistelles.</V>
<V>Laulnud seitse salalugu</V>
<V>Igal päeval enne koitu,</V>
<V>Vara enne valge’eda,</V>
<V>Karastanud seitsmel kaevul,</V>
<V>Vettind mõõka seitsme veega,</V>
<V>Seitsmel märjal mõõgatera.</V>
<V>Vars oli hõbevalge’esta,</V>
<V>Kupp oli kuldakollasesta,</V>
<V>Pannal paksusta paesta.</V>
<V>Küllap tunnen sortsi-kelmi,</V>
<V>Peipsi lainte paisutajat:</V>
<V>Vennike on mõõgavaras!</V>
<V>Soolasortsi sugulased</V>
<V>Vanast’ mulle vaenumehed,</V>
<V>Kurjad ikka kiusamassa.</V>
<V>Kui ma teda kogemata</V>
<V>Kulliküüsil kimbutelen,</V>
<V>Siisap tahan sajakordselt</V>
<V>Vaenukeha virutada.</V>
<V>Raske kaalus kallis rauda,</V>
<V>Mehe tarbeks tehtud mõõka,</V>
<V>Varga väetile võimule;</V>
<V>Kaugele ei võinud kanda</V>
<V>Sortsilane sõjasahka.</V>
<V>Kuule, mõõka, mis ma kukun,</V>
<V>Laulan leinas, linnukene!</V>
<V>Kuule venna kutsumista,</V>
<V>Sõbrakese soovimisi,</V>
<V>Mehe lahket meelitusta,</V>
<V>Mis ma õhkan metsadelle,</V>
<V>Lähetelen lagedaile,</V>
<V>Puhun paksu põõsastikku!</V>
<V>Vasta, tarka vennikene,</V>
<V>Kuku vastu küsijalle!”</V>
<V>Kalevite kange poega</V>
<V>Pööras kõrva kuulu poole,</V>
<V>Kas ehk mõõka vastu kostaks,</V>
<V>Kadund rauda kukkuneksi.</V>
<V>Vaikus aga maada varjas,</V>
<V>Kallis rahu ümberkaudu.</V>
<V>Kalevite kange poega</V>
<V>Laskis lendu teise laulu,</V>
<V>Laulis kolmandama loo</V>
<V>Meelitaval mesikeelel:</V>
<V>Kas ehk mõõka kutsumista,</V>
<V>Peremehe palumista</V>
<V>Kusagilta võtaks kuulda?</V>
<V>Mõnus mõõk ei annud märku,</V>
<V>Sõber kuskilt sõnakesta.</V>
<V>Vaikus maada varjanekse,</V>
<V>Kallis rahu ümberkaudu</V>
<V>Kattis laaned ja lagedad.</V>
<V>Kalevite kange poega</V>
<V>Oma mõõka otsimaie,</V>
<V>Tuule teesid tallamaie,</V>
<V>Käis ta kaua ümberkaudu,</V>
<V>Laskis ringi laiemalta,</V>
<V>Kõndis ikka kaugemalta</V>
<V>Sängi ümber sõõritie;</V>
<V>Rändas läbi rägastikud,</V>
<V>Piki-põiki põõsastikud,</V>
<V>Metsad läbi, mätastikud,</V>
<V>Sõudis tüki sula sooda,</V>
<V>Laulis kutselugusida</V>
<V>Meelitaval mesikeelel.</V>
<V>Mõnus mõõk ei annud märki,</V>
<V>Vaikus maada varjanekse,</V>
<V>Kallis rahu ümberkaudu</V>
<V>Kattis laaned ja lagedad.</V>
<V>Kui nüüd Kalevite poega</V>
<V>Oma mõõga otsimisel</V>
<V>Kääpa jõe kallastelle</V>
<V>Sammusida oli sõudnud:</V>
<V>Vaat! seal läikis alla vetta</V>
<V>Hiilgav mõõka ilusasti</V>
<V>Sõbranäolla naeratelles.</V>
<V>Kalevipoeg pajatama:</V>
<V>“Hoho, mõõka, hüva rauda!</V>
<V>Siin sa magad salamahti</V>
<V>Vilus vetevoodi’issa?</V>
<V>Mehe mõõka mõnusama,</V>
<V>Valusam verevalaja,</V>
<V>Isa lelle higisööja,</V>
<V>Lellepoegade piinaja!</V>
<V>Kes sind oskas kergitada,</V>
<V>Vete alla ära viia,</V>
<V>Lainte alla langutada?</V>
<V>Kes sind, mõõka, siia kandis?”</V>
<V>Mõõka mõistis mehe kutsu,</V>
<V>Laulis vastu lainetesta,</V>
<V>Pajatas kui pardikene:</V>
<V>“Soolasortsi, sõnatarka,</V>
<V>See’p see mõõga salamahti</V>
<V>Tõstis murult tõusemaie,</V>
<V>Kanarbikust kerkimaie.</V>
<V>Sortsisõnad soovitasid,</V>
<V>Manasõnad meelitasid,</V>
<V>Tuulesõnad tõstatasid,</V>
<V>Kolla õilmed kergitasid,</V>
<V>Sõnajalg seadis alta,</V>
<V>Pihlapuu see aitas pealta,</V>
<V>Hooramari otsadelta,</V>
<V>Kaetisrohtu keske’elta,</V>
<V>Metsahumur, ämmatussu</V>
<V>Tagant ise tõukasivad –</V>
<V>Needap seitse sellikesta</V>
<V>Tegid mõõga tõusemaie.</V>
<V>Soolasortsi, sõnatarka,</V>
<V>Kannud mõõga Kääpa’alle.</V>
<V>Kui ta kaldalt kargamassa</V>
<V>Paoteele põgenedes,</V>
<V>Nägin näkineitsikesta</V>
<V>Lainte alta luurimassa,</V>
<V>Mis mind, mõõka, meeliteli</V>
<V>Vete kaissu veeremaie,</V>
<V>Lainte alla langemaie.</V>
<V>Sealap lustil libisesin,</V>
<V>Kargasingi sortsi kaenlast</V>
<V>Lipsti! alla lainetesse,</V>
<V>Sügavasse jõesängi,</V>
<V>Kus mul kuldane pesake,</V>
<V>Hõbesängi näki toassa,</V>
<V>Vetepiiga vaiba alla.”</V>
<V>Kalevite kange poega</V>
<V>Mõistis mõõka, laulis vastu:</V>
<V>“Kas siis mõõgal on mõnusam,</V>
<V>Parem pidu on peidussa,</V>
<V>Laintesängis laiseldessa</V>
<V>Näkineitsi naljatusel,</V>
<V>Ehk kas vahva mehe käessa,</V>
<V>Kange võimu keeritusel,</V>
<V>Sõjamängi möllusessa,</V>
<V>Kus, kui mõõka kütke’esta,</V>
<V>Paelust lahti päästetakse,</V>
<V>Vahvat tööda valmistakse,</V>
<V>Vaenlasi vemmeldakse,</V>
<V>Verega sind võietakse,</V>
<V>Higiga sind ihutakse?”</V>
<V>Mõõka mõistis, kostis vastu,</V>
<V>Laulis vastu lainetesta:</V>
<V>“Mõõka lesena leinassa</V>
<V>Vetevoogude vangissa.</V>
<V>Igatsedes endist ilu,</V>
<V>Neiu lusti nurmedelta,</V>
<V>Vesi laugelt veerenekse,</V>
<V>Pisar piki palge’elta.</V>
<V>Vetesängis suikudessa,</V>
<V>Laintevoodis laiseldessa</V>
<V>Näkineitsi naljatusel</V>
<V>Või ei mõõka võõrduneda</V>
<V>Endist ilu igatsedes,</V>
<V>Kus ta võimu keeritusel</V>
<V>Sõjamängi möllusella</V>
<V>Toimetanud vahvat tööda,</V>
<V>Kus, kui korra kütke’esta,</V>
<V>Pääses lahti paeluksesta,</V>
<V>Vahvat tööda valmisteli,</V>
<V>Vaenlasi viruteli,</V>
<V>Nii et varju nõtradelle,</V>
<V>Rahu tuli raukadelle! –</V>
<V>Kallis Kalevite poega,</V>
<V>Kuninglikku kange meesi!</V>
<V>Sul, kui viha süttinekse,</V>
<V>Meeletuska tõusenekse</V>
<V>Humalaviha volilla,</V>
<V>Siis ei ole sidemeida,</V>
<V>Tarka aru takistamas;</V>
<V>Kerge käsi keeritelles</V>
<V>Sunnib mõõka surmamaie,</V>
<V>Vaga verda valamaie!</V>
<V>See’p see sõjasellikesta,</V>
<V>Kallist rauda kurvasteli.</V>
<V>Mõõka leinab mehekesta,</V>
<V>Peremehe pojukesta.”</V>
<V>Kalevite poega mõistis,</V>
<V>Mõistis kohe mõõgakesta,</V>
<V>Laulis vastu lainetesse:</V>
<V>“Maga, maga, mõõgakene,</V>
<V>Rahusängis, rauakene,</V>
<V>Isa lelle higisööja,</V>
<V>Lellepoegade piinaja,</V>
<V>Kes sind sala sünnitanud,</V>
<V>Võimusõnul valmistanud!</V>
<V>Maga sa, mõõka mehe-eane,</V>
<V>Suigu vilussa sängissa</V>
<V>Näkineitsi naljatusel</V>
<V>Tulevpõlvede täheksi,</V>
<V>Mehepoegade mälestuseks!</V>
<V>Mul on jõudu ülemäära,</V>
<V>Kätel kangusta karrata,</V>
<V>Arvan ehk sinu abita</V>
<V>Vaenlasi võitaneda,</V>
<V>Kangekaelsust karistada,</V>
<V>Rahu teha raukadelle. –</V>
<V>Kuule, mõõka, kallis rauda,</V>
<V>Märka, mis ma laulan sulle:</V>
<V>Kui ehk juhtub vahvaid mehi</V>
<V>Tulev-ajal tugevaida</V>
<V>Kääpa kaldal kõndimaie,</V>
<V>Siisap, mõõka, sõbrakene,</V>
<V>Läigi vastu lainetesta!</V>
<V>Kui saab käima minu kaimu,</V>
<V>Kalevite kasvandikku,</V>
<V>Sulevite sugulane,</V>
<V>Alevite aruline:</V>
<V>Siisap, mõõka, sõbrakene,</V>
<V>Laula vastu lainetesta!</V>
<V>Kui saab käima Kääpa kaudu</V>
<V>Lausasuuga laulikuida,</V>
<V>Kuldakeelil kuulutajaid,</V>
<V>Hõbesõna sõlmijaida,</V>
<V>Vanavaskede vedajaid,</V>
<V>Siisap, mõõka, sõbrakene,</V>
<V>Kuku vastu kutsumata</V>
<V>Linnukeelil lõõritelles,</V>
<V>Öö-pika hõiskamisel,</V>
<V>Lõokese lõksutusel!</V>
<V>Tuleb korra tulevpäevil</V>
<V>Parema põlve pidudel</V>
<V>Minuvääriline meesi,</V>
<V>Siisap, mõõka, sõbrakene,</V>
<V>Tõuse laintest tuhinalla,</V>
<V>Veere ise veesta välja</V>
<V>Vapra käele vaderiksi!</V>
<V>Kui aga juhtub kõndidessa</V>
<V>Jalakanda pistma jõkke,</V>
<V>Kes sind enne  i s e  k a n n u d:</V>
<V>Siisap, mõõka, sõbrakene,</V>
<V>Murra jalad tal mõlemad!”</V>
<V>Kalevite kallis poega</V>
<V>Kihuteli kiirel käigil</V>
<V>Peipsi järve ranna poole,</V>
<V>Võttis selga lauavirna,</V>
<V>Kaugelt toodud koormakese,</V>
<V>Rutusti siis rändamaie,</V>
<V>Koduteeda kõndimaie.</V>
<V>Tahtis teha tugipaika,</V>
<V>Varjuseina vaenu vastu,</V>
<V>Kantsikesta kohendada</V>
<V>Rahuurkaks raukadelle,</V>
<V>Nutukambriks neidudelle,</V>
<V>Leinatoaks leskedelle,</V>
<V>Kust, kui sõja kurnatused</V>
<V>Viru piiri veereksivad,</V>
<V>Nõdrad saaksid rahunurka.</V>
<V>Kui nüüd Kalev tüki teeda,</V>
<V>Tüki teeda, marga maada</V>
<V>Lendavsammul lühendanud,</V>
<V>Koorma kandemisel käinud,</V>
<V>Mis tal vastuje tulekse?</V>
<V>Mis tal käiki kinnitakse?</V>
<V>Vastu tuli kolme metsa,</V>
<V>Vastu kena vaarikuida.</V>
<V>Üks oli kulda kuusemetsa,</V>
<V>Teine laia laanemetsa,</V>
<V>Kolmas paksu pähklimetsa.</V>
<V>Mis oli kulda kuusemetsa,</V>
<V>See’p see meie meeste metsa;</V>
<V>Mis oli laia laanemetsa,</V>
<V>See’p see meie naiste metsa;</V>
<V>Mis oli paksu pähklimetsa,</V>
<V>See’p see piiga peidupaika,</V>
<V>Vaestelaste varjutuba,</V>
<V>Hädaliste reduurgas.</V>
<V>Kallis Kalevite poega</V>
<V>Käis siis läbi kuusemetsa,</V>
<V>Lendas läbi laanemetsa,</V>
<V>Sammus läbi sarapiku,</V>
<V>Kui tal jalga kogemata</V>
<V>Tüma tompu takistamas,</V>
<V>Jalaketra kutistamas.</V>
<V>Kui ta lugu luurimaie,</V>
<V>Asja hakkas arvamaie,</V>
<V>Kes tal ketra kutistanud,</V>
<V>Jalakanda takistanud,</V>
<V>Puges põõsastiku varjust,</V>
<V>Puges väike poisikene,</V>
<V>Väike meesi vabisedes,</V>
<V>Kes kui meieaegne meesi</V>
<V>Igapidi ilmunekse.</V>
<V>Väiksel mehel, väetikesel,</V>
<V>Sõelusivad püksid püüli,</V>
<V>Lõuad hirmul lõksutasid,</V>
<V>Kui ta Kalevite poega</V>
<V>Paitelles palumaie,</V>
<V>Mesikeelil meelitama:</V>
<V>“Heida armu, vennikene,</V>
<V>Päästa vaesta, kange poega!</V>
<V>Anna rahu-urkakesta,</V>
<V>Varjupaika väiksemalle,</V>
<V>Keda õnnetuse kütke</V>
<V>Põõsastikku ajas pakku!”</V>
<V>Kalevite kange poega</V>
<V>Küürakille kummardelles</V>
<V>Sasis kätta sirutelles</V>
<V>Kõhetuma tutist kinni,</V>
<V>Keda tõstes kõrgemalle</V>
<V>Kaelakotti kukuteli.</V>
<V>Väike meesi veerenekse,</V>
<V>Kui oleks kuristikuhauda,</V>
<V>Sügavalle kotisoppi.</V>
<V>Sealap silgukarbi servast,</V>
<V>Leivakakust tuge leidis,</V>
<V>Kuhu jalga kinniteli.</V>
<V>Kalevipoeg küsimaie:</V>
<V>“Mis sul kartust kasvatanud,</V>
<V>Suure hirmu sünnitanud?”</V>
<V>Väikse mehikese vastus</V>
<V>Kostis leivakoti koopast,</V>
<V>Kui oleks sügavamast kaevust</V>
<V>Konnakene krooksutanud:</V>
<V>“Eile õhtul eha ajal</V>
<V>Luusisin järve ligidal,</V>
<V>Kõndisin kaldakuusikus,</V>
<V>Kui ma teelta kogemata</V>
<V>Õnnetumalt läksin eksi.</V>
<V>Rada mööda rännatessa</V>
<V>Tuli vastu väike talu.</V>
<V>Mina hurtsiku uksella</V>
<V>Puhkepaika palumaie.</V>
<V>Suure toa tagaseinas</V>
<V>Leeaugu ligidalla</V>
<V>Istus üksi vanaeite,</V>
<V>Vaagna moona valmistelles.</V>
<V>Eite keetis herneivi,</V>
<V>Kamaratükk keske’ella,</V>
<V>Andis mulle heldest armust</V>
<V>Kausitäie kallist toitu;</V>
<V>Käskis hambaid kiirustada,</V>
<V>Leivavõtet lühendada;</V>
<V>Seadis ise sängikesta</V>
<V>Põhkudelle põrmandalle</V>
<V>Laia söömalaua alla,</V>
<V>Keset tuba laua kohta.</V>
<V>Eidekene õpetama:</V>
<V>“Poe sa, väeti pojukene,</V>
<V>Põrsas, põhku puhkamaie,</V>
<V>Enne, kui mul pojad noored</V>
<V>Käigilt jõuavad koduje.</V>
<V>Ole vait kui hiirekene</V>
<V>Kassi hirmul kirstu taga!</V>
<V>Kui sa hakkaks kiiksumaie</V>
<V>Või ehk kätel krabistama,</V>
<V>Kintsudella kolistama,</V>
<V>Võiksid meie vennikesed</V>
<V>Surma sulle sigitada.”</V>
<V>Mina eite tänamaie,</V>
<V>Aituma andemaie,</V>
<V>Kes mul täitnud kõhukesta,</V>
<V>Sängiaset seadinud,</V>
<V>Hüva õpetuse annud.</V>
<V>Pugesin siis vaikselt põhku,</V>
<V>Laia söömalaua alla</V>
<V>Väsind selga sirutama,</V>
<V>Kus veel kolmele mehele</V>
<V>Parajasti puhkepaika.</V>
<V>Laugu silmil lahutelles</V>
<V>Märkasin ma müdisemist</V>
<V>Kaugelt kõrva kostemaie;</V>
<V>Muru kerkis müdinalla,</V>
<V>Sammu astel vankus seina.</V>
<V>Kui ka kartus minu kõrvas</V>
<V>Kärinada kasvatamas,</V>
<V>Siiski sinu jalasammu,</V>
<V>Kalevite raske kanda,</V>
<V>Suuremat ei sünnitanud.</V>
<V>Üürikese aja pärast</V>
<V>Tormasivad mehed tuppa,</V>
<V>Kanged mõlemad kui karud,</V>
<V>Laanes kasvand metsalised.</V>
<V>Üks neist kui see jahikoera</V>
<V>Ninal kohe nuusutama,</V>
<V>Sõõrmeil haisu sõelumaie,</V>
<V>Pärast nõnda pajatama:</V>
<V>“Kuule, kulla eidekene,</V>
<V>Kes siin täna enne käinud?</V>
<V>Inimese higiauru</V>
<V>Sõelub mulle sõõrmetesse</V>
<V>Koonukesta kutistelles.”</V>
<V>Eite mõistis, kohe kostis:</V>
<V>“Võõrast siin ei veeremassa,</V>
<V>Loomakesta liikumassa</V>
<V>Kuskil täna enne käinud.</V>
<V>Sõelub sulle sõõrmetesse</V>
<V>Inimese higihaisu,</V>
<V>Tuulesta sa seda toonud,</V>
<V>Õhust enne haisutanud.”</V>
<V>Eit tõi rooga laua peale</V>
<V>Õhtusöögiks poegadelle:</V>
<V>Vaagnad suuremad kui vakad,</V>
<V>Lusikad kulbi laiused.</V>
<V>Sest, mis metsalised sõivad,</V>
<V>Õõnsa kõhtu õgisivad,</V>
<V>Küllalt võiksid täita kõhtu</V>
<V>Viiskümmend minuväärilist</V>
<V>Loodud inimeselasta.</V>
<V>Saivad metsalise sellid</V>
<V>Vatsad täide virutanud,</V>
<V>Siisap keha sirutasid</V>
<V>Põrmandalle puhkamaie.</V>
<V>Üks neist heitis ette seina,</V>
<V>Teine taha seina äärde,</V>
<V>Mina, väeti, nende vahel</V>
<V>Toa keskel laua alla.</V>
<V>Vana eite-rauka ronis</V>
<V>Parsipuile põõnutama.</V>
<V>Hirm mind keelas hingamasta,</V>
<V>Veresooni värisemast,</V>
<V>Lõug ei tohtind lõdiseda,</V>
<V>Hambad hirmu ilmutada:</V>
<V>Et ma kogemata korral</V>
<V>Silma neile poleks sattund,</V>
<V>Kõrvakuulmetesse kukkund.</V>
<V>Viimaks rauges tulevalgus,</V>
<V>Kustus piirgu ahju rinnal.</V>
<V>Pime peitis laia toa,</V>
<V>Kattis minu kartust kinni.</V>
<V>Oh ma vaene mehikene!</V>
<V>Oleksin ma enne teadnud,</V>
<V>Enne teadnud, ette mõistnud,</V>
<V>Magadessa märkaneda,</V>
<V>Unenäossa arvaneda,</V>
<V>Mis mul pikemada piina</V>
<V>Elus pidi ilmumaie,</V>
<V>Siis ma oleks lainetesse,</V>
<V>Kuristikku kukutanud,</V>
<V>Merepõhjaje pugenud!</V>
<V>Metsapojad uinusivad</V>
<V>Unerüppe usinasti;</V>
<V>Sõbanahka kattis silmad,</V>
<V>Vaipa vaateväravaida;</V>
<V>Aga päris väljaandja,</V>
<V>Tahaotsa tehtud värav,</V>
<V>Lahti jäänud, lukkamata.</V>
<V>Edev herneleemekene</V>
<V>Seakamaral silitud,</V>
<V>Pakkis vatsa paisumaie,</V>
<V>Hakkas auru ajamaie,</V>
<V>Salaõhku sünnitama,</V>
<V>Põlevada paugutuulta.</V>
<V>Paremal pool seina ääres</V>
<V>Põõnutaja metsapoega</V>
<V>Laskis esimese laengu</V>
<V>Prantsatelles paukumaie!</V>
<V>Mina, lindu, lendamaie</V>
<V>Püksituule pakitusel,</V>
<V>Lendasin kui liblekene</V>
<V>Üle tare teise seina.</V>
<V>Pahemal pool seina ääres</V>
<V>Põõnutaja metsapoega</V>
<V>Sedanud silmad vastu seina,</V>
<V>Nii kui teine venda teinud –</V>
<V>Tagupooli minu tappeks</V>
<V>Väljapoole venitatud.</V>
<V>Pani paisund tuulelaengu</V>
<V>Prantsatelles paukumaie –</V>
<V>Mina, lindu, lendamaie,</V>
<V>Tuulekiirul tuiskamaie</V>
<V>Püksituule pakitusel,</V>
<V>Lendasin kui liblekene</V>
<V>Üle tare teise seina.</V>
<V>Vaheajal teine venda</V>
<V>Uue laengu valmistanud,</V>
<V>Mis mind, vaesta, viibimata</V>
<V>Paiskas teise püssi ette.</V>
<V>Nõnda pidin, vaene vilets,</V>
<V>Vintsutelles veeremaie,</V>
<V>Pikka ööda puhkamata</V>
<V>Seinast seina sõudemaie;</V>
<V>Püksituule pakitusel</V>
<V>Pidin, vilets, purjetama,</V>
<V>Kui see kutspool kangru käessa</V>
<V>Servast serva sõudemaie.</V>
<V>Saand ei mahti silmapilku,</V>
<V>Puhkamise püsidusta.</V>
<V>Vanaeit läks enne valget</V>
<V>Põie pakil ukse ette,</V>
<V>Pani ukse praokille;</V>
<V>Mina kiirelt tema kannul</V>
<V>Kikivarbail uksest välja.</V>
<V>Õnnekorral pääsin õue,</V>
<V>Andsin tulda jalgadelle,</V>
<V>Pistsin kohe punumaie;</V>
<V>Jooksin läbi kuusemetsa,</V>
<V>Läbi laia laanemetsa,</V>
<V>Pääsin viimaks pähklimetsa,</V>
<V>Pugesin põõsa varjule,</V>
<V>Kus mul abi kogemata</V>
<V>Sinu käigista sigines.”</V>
<V>Kalevite kange poega</V>
<V>Naljalugu naeremaie,</V>
<V>Mis oli väikest mehikesta</V>
<V>Püksituule pakitusel</V>
<V>Linnu kombel lennutanud,</V>
<V>Et ei mahti maigutada</V>
<V>Ega püsi puhka’ella.</V>
</TEXT>
</ITEM>
<ITEM nro="kalevipoeg12" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>12</ID>
</META>
<TEXT>
<CPT>Kaheteistkümnes lugu</CPT>
<K>Lauavõitlus ja siil • Pikk magamine • Unenägu • Vaeslapse tall • Sillaehitus</K>
<V>Kui oleks kõrgelt kaljudelta</V>
<V>Juga vahtus alla vooland,</V>
<V>Pilvepaksult piiskasida</V>
<V>Uduaurus puistand orgu,</V>
<V>Kihisedes lainte kerki</V>
<V>Valgel vahul veeretanud</V>
<V>Mere poole minemaie;</V>
<V>Ehk kui raskem rahepilvi</V>
<V>Äikese ähvardusel</V>
<V>Päikese palgeid peitnud:</V>
<V>Nõnda murdvad metsapaksust</V>
<V>Vaenlase vennikesed</V>
<V>Kalevite kaela peale,</V>
<V>Kes see koormat kande’essa</V>
<V>Rahus teedekäiki rändab.</V>
<V>Kui sa veristatud karu,</V>
<V>Matsu saanud metsalise</V>
<V>Nägid jahi näpistusel,</V>
<V>Surmapiina pigistusel</V>
<V>Küti peale kippumaie,</V>
<V>Siisap võid ehk, vennikene,</V>
<V>Mõttes meelde tuletada,</V>
<V>Võid ehk lugu veerandilla,</V>
<V>Asja poolilt arva’ella:</V>
<V>Kuidas Kalevite poega</V>
<V>Nurjatumaid nuhtlemaie,</V>
<V>Tontisida tonkimaie,</V>
<V>Vaenlasi sai virutama.</V>
<V>Läki jälil lagedalle</V>
<V>Vaenutüli vaatamaie,</V>
<V>Kuulutusi kuulamaie,</V>
<V>Vanapõlve vagudelta</V>
<V>Laulusõnu lunastama,</V>
<V>Kuhu kotkanokad kulda</V>
<V>Kanarbikku kasvatanud,</V>
<V>Lagedalle lahutanud,</V>
<V>Haned haljast hõbedada</V>
<V>Vete peale valgustanud.</V>
<V>Kalevite kallis poega</V>
<V>Oli käinud tüki teeda,</V>
<V>Lauakoorem õlgadella,</V>
<V>Kaelakotis kasupoissi,</V>
<V>Väike mehikene varjul,</V>
<V>Kes kui vähki urka’assa</V>
<V>Unekaisul uinu’eli,</V>
<V>Magusasti magamassa.</V>
<V>Kalev metsast läbi käies</V>
<V>Murdnud kepiks männikese,</V>
<V>Toeksi pedajatüviku.</V>
<V>See ei olnud kõige suurem</V>
<V>Ega vähem väiksematest:</V>
<V>Kui oli ladva katkendanud,</V>
<V>Tüki võtnud tüvikusta,</V>
<V>Paistis kepikese pikkus</V>
<V>Kümme sülda kõrgutie,</V>
<V>Paari jalga paksutie.</V>
<V>Vemmal mehe vääriline</V>
<V>Võis, kui kogemata vaenu</V>
<V>Kuskilt tuleks kiusamaie,</V>
<V>Abimeheks astuneda.</V>
<V>Mõõga kombel pidi malka</V>
<V>Kiuselikke metsakoeri,</V>
<V>Kiskehambail kutsikaida</V>
<V>Teelta ära tõrjumaie.</V>
<V>Metsapaksust mõrtsukana</V>
<V>Lendsid kolm meest lagedalle</V>
<V>Koormakandjat kiusamaie;</V>
<V>Peipsi sortsilase pojad,</V>
<V>Tulehargi abimehed,</V>
<V>Keda isa kihutanud</V>
<V>Kalevida kiusamaie.</V>
<V>Poisid kiskusivad puida,</V>
<V>Maasta mõnda männikesta,</V>
<V>Miska Kaleville malka</V>
<V>Virgul kätel virutasid.</V>
<V>Kahel sortsilase-kelmil</V>
<V>Pika piugudega piitsad,</V>
<V>Vahterasta piitsavarred;</V>
<V>Piuge otsa olid pandud</V>
<V>Vedusõlmil veskikivid,</V>
<V>Miska matsud mõnusamast</V>
<V>Kaleville kukutasid.</V>
<V>Kalevite kange poega</V>
<V>Püüab meelepahandusta,</V>
<V>Tühjast tuulest tõusnud tüli</V>
<V>Lahkel sõnal lepitada:</V>
<V>“Riid on rahurikundaja,</V>
<V>Tüli tulesütitaja!</V>
<V>Parem leppes munapoolik,</V>
<V>Kui on vaenus vana kana.</V>
<V>Muidu, kui ma metsadessa</V>
<V>Mõõka kandessa kõndinud,</V>
<V>Ei siis silmand teie seltsi</V>
<V>Ega näinud eemaltagi!</V>
<V>Põõsa pimedamas paksus,</V>
<V>Risulises rägastikus</V>
<V>Olite kui vähid urkas,</V>
<V>Mutid peidus mullapõues,</V>
<V>Ega usaldanud ükski</V>
<V>Jalga tuua lagedalle.</V>
<V>Toho, nurjatumad tondid!</V>
<V>Videviku varjustusel,</V>
<V>Õhtu katva hõlma alla</V>
<V>Tormab muidu vana Tühi,</V>
<V>Põrgulita poegadega.</V>
<V>Käivad muidu kodukäijad</V>
<V>Kuuvalgel kõndimassa.</V>
<V>Argepüksil poisikesed</V>
<V>Püüdvad muidu mehe peale,</V>
<V>Kellel pole mõõka käessa,</V>
<V>Sõjariista seltsiliseks.</V>
<V>Nurjatumad vanad naised</V>
<V>Kurja sunnil kolmekesi</V>
<V>Ühe peale pakitavad!</V>
<V>Vanast võetud vaenuviisil</V>
<V>Meeste tüli mässamisel</V>
<V>Mees on üksi mehe vastu</V>
<V>Vaenulla ja võitlemisel.”</V>
<V>Peipsi sortsilase pojad,</V>
<V>Karupesa kasvandikud,</V>
<V>Lasksid laksud ladusasti</V>
<V>Kalevite poja kaela,</V>
<V>Selja peale sadaneda,</V>
<V>Kuni piitsa nupukivi</V>
<V>Kulmudelle kukkunekse,</V>
<V>Laugudelle langenekse.</V>
<V>“Pikast ilust tõuseb pilli,</V>
<V>Naljatusest näpistusta!”</V>
<V>Pajatas Kalevipoega.</V>
<V>Siisap keppi keeritama,</V>
<V>Männihutja mängitama,</V>
<V>Poiste pihta paugutama!</V>
<V>Vana habras männivemmal</V>
<V>Katkenekse kildudeksi,</V>
<V>Lõhked laiali lendasid</V>
<V>Tuulekiirul tuiskamaie.</V>
<V>Kalevite kange poega</V>
<V>Lauakoormalt laenamaie,</V>
<V>Võttis lauakesi virnalt,</V>
<V>Miska mehi malkamaie,</V>
<V>Sortsi poegi sugemaie.</V>
<V>Igal valusamal vopsul,</V>
<V>Kibedamal konksitusel</V>
<V>Lõhkus võetud lauakese</V>
<V>Sortsilase poege selga.</V>
<V>Kalev võttis seljakoormast</V>
<V>Järjest laua laua järgi,</V>
<V>Raiskas laudu rohke’esti,</V>
<V>Kuluteli hulgakaupa</V>
<V>Vaenumehi vemmeldades,</V>
<V>Sortsi poegasid sugedes.</V>
<V>Kui ju kallis lauakoorem</V>
<V>Kippus mehel kahanema,</V>
<V>Lauad õlalt lõppemaie,</V>
<V>Tungisivad sortsi pojad</V>
<V>Käredamast’ kere peale,</V>
<V>Püüdsid Kalevite poega,</V>
<V>Kanget meesta kimbutada.</V>
<V>Õnnelt hüüdis õigel ajal</V>
<V>Paksemasta põõsastikust</V>
<V>Peenikene piripilli,</V>
<V>Õrnal helil häälekene:</V>
<V>“Servitie, servitie,</V>
<V>Kallis Kalevite poega!”</V>
<V>Kalevipoeg mõistis kohe</V>
<V>Sõbra sõna soovitused,</V>
<V>Tõttas käsku täitemaie,</V>
<V>Seadis laua servitie,</V>
<V>Laskis servil ladusasti</V>
<V>Soolasortsilaste selga</V>
<V>Kordamööda kukkumaie.</V>
<V>Peipsi soolasortsi pojad</V>
<V>Hundipillil ulgudessa</V>
<V>Kiirest’ pakku põgenema.</V>
<V>Kui ei sortsilaste kelmid</V>
<V>Oleks olnud päevapaistel</V>
<V>Vihmasajul vihtlemisel,</V>
<V>Nõiakolla suitsutusel</V>
<V>Hoobi vastu valjustatud,</V>
<V>Siisap oleks toonud surma</V>
<V>Kange mehe kolkimine.</V>
<V>Kalevite kange poega</V>
<V>Puhkas pika tüli peale</V>
<V>Veidi aega väsimusta,</V>
<V>Siis ta nõnda küsitelles</V>
<V>Põõsastikku pajatama:</V>
<V>“Vasta, võõras vennikene,</V>
<V>Piripillil poisikene!</V>
<V>Kes sa oled, kullakene,</V>
<V>Hüva nõu mul avaldanud,</V>
<V>Kui mul kitsik kippus kätte?”</V>
<V>Piripillil poisikene,</V>
<V>Mõisterikas mehikene</V>
<V>Mõistis kohe, kostis vastu:</V>
<V>“Mina ise, väike meesi,</V>
<V>Särgikehva siilikene,</V>
<V>Olin nõudenõtkutaja,</V>
<V>Targa sõna toimetaja.”</V>
<V>Kalevite kallim poega</V>
<V>Mõistis juttu, hüüdis metsa,</V>
<V>Pajatelles põõsastikku:</V>
<V>“Astu välja, vennikene,</V>
<V>Põõsapaksust lagedalle!</V>
<V>Lase sõbra silmakesta,</V>
<V>Lahket nägu nähtavalle!</V>
<V>Tänadelles tahan sulle</V>
<V>Palgeida paitada,</V>
<V>Aituma avaldada.”</V>
<V>Väike siili vastanekse,</V>
<V>Kostis targalt kutsujalle:</V>
<V>“Või ei tulla põõsa varjult</V>
<V>Soojast samblasängikesest</V>
<V>Kastekülma muru peale</V>
<V>Videviku viludusel.</V>
<V>Vanaisa, isetarka,</V>
<V>Loomakesi ilma luues</V>
<V>Õnnetumalt unustanud</V>
<V>Mulle anda varjukuube,</V>
<V>Kehakatteks kasukada.</V>
<V>Kui ma, väeti, kogemata</V>
<V>Soojast samblasängikesest</V>
<V>Lähen välja lagedalle,</V>
<V>Kipub külma kohmetama,</V>
<V>Vilu õhk mind vigastama.”</V>
<V>Kalevite poega kostis:</V>
<V>“Kuule, kulla vennikene,</V>
<V>Särgikehva siilikene,</V>
<V>Astu julgest’ lagedalle,</V>
<V>Küllap katsun varjukuube,</V>
<V>Kasukat sull’ kohendada!”</V>
<V>Põõsastiku varjust puges</V>
<V>Samblasängist siilikene,</V>
<V>Väike alasti vennike;</V>
<V>Külmakärssis küüruteli,</V>
<V>Lõdises kui haavalehti.</V>
<V>Kalevipoeg pajatama:</V>
<V>“Sina sõudsid, siilikene,</V>
<V>Hüva nõu mul hädatunnil,</V>
<V>Kui mul kitsikus käessa.</V>
<V>Servitie laudu seades</V>
<V>Võitsin mina vaenumehed.</V>
<V>Ulgudes kui hundikesed</V>
<V>Poisid pakku põgenesid.</V>
<V>Oma tänu tunnistuseks</V>
<V>Tahan sulle tükikese</V>
<V>Kasukasta kinkineda,</V>
<V>Valmistada varjukuube,</V>
<V>Okkalista orjasärki,</V>
<V>Miska mesikäpa poega,</V>
<V>Kriimusilma kutsikaida</V>
<V>Pesasta võid peletada.”</V>
<V>Kõneldessa kiskus Kalev</V>
<V>Oma kasuka hõlmasta</V>
<V>Natukese okasnahka,</V>
<V>Viskas siili-vennikesel’.</V>
<V>Tänadessa mässis siili</V>
<V>Kõhetuma kehakese</V>
<V>Saadud sooja sõba sisse.</V>
<V>Kitsast nahatükikesest,</V>
<V>Sest sai katet siili selga,</V>
<V>Kattekuube külgedelle;</V>
<V>Kõht jäi alles kattemata,</V>
<V>Paljaks siilipoja jalad.</V>
<V>Sealtap sündis siilikesel</V>
<V>Okkaline orjakuube,</V>
<V>Kaitsev karvane kasukas,</V>
<V>Mis, kui nina mähkidessa</V>
<V>Keha küürutab keraksi,</V>
<V>Varju annab vaenu vastu,</V>
<V>Kattekuube külma vastu.</V>
<V>Sooja kasukaga siili</V>
<V>Sammus jälle samblasängi</V>
<V>Põõsa alla puhkamaie.</V>
<V>Kalevite kange poega</V>
<V>Tahtis sängi toimetada,</V>
<V>Küljeaset kohendada,</V>
<V>Kuhu vintsutatud keha</V>
<V>Selilie sirutada.</V>
<V>Virtsus raba vesiline,</V>
<V>Piiras ümberringi paika,</V>
<V>Kus ei olnud kuivikuda,</V>
<V>Tahedamat sängi tarbeks.</V>
<V>Kalevite kallis poega</V>
<V>Sängiaset seadimaie:</V>
<V>Kandis kokku kaugemalta</V>
<V>Liivikulta kuiva liiva,</V>
<V>Puistas paika hunnikusse</V>
<V>Sängi kombel seisemaie.</V>
<V>Mõtles enne magamista</V>
<V>Vähekese leiba võtta</V>
<V>Kurnand keha karastuseks,</V>
<V>Liikmevõimu lisanduseks.</V>
<V>Kui ta käppa kaelakotti</V>
<V>Pistis praegu painutades,</V>
<V>Puutus kogemata pöial</V>
<V>Külma mehikese külge,</V>
<V>Kes see taskus tarretanud,</V>
<V>Suikumisel saanud surma.</V>
<V>Mehikene vaene magas,</V>
<V>Uinus vähki urka’assa,</V>
<V>Kui see tüli äkki tõusis</V>
<V>Peipsi sortsi poegadega.</V>
<V>Sortsilaste kibe soomus,</V>
<V>Vaenuvembla vopsukesed</V>
<V>Teinud tuimaks mehikese,</V>
<V>Et ei liikmeid liigutanud,</V>
<V>Sabakest ei siputanud.</V>
<V>Kalev tõmbas kaelakotist</V>
<V>Külmaks hangund kaimukese,</V>
<V>Tõmbas välja tuule kätte,</V>
<V>Vaatas väikse vigastusi.</V>
<V>Vana surmavarjukene</V>
<V>Paistis poisi põskedelta,</V>
<V>Tunnisteli silmaterast,</V>
<V>Lohakille lõugadesta,</V>
<V>Avaldas suu avandusest,</V>
<V>Moonutatud mokkadesta.</V>
<V>Kalevite kallim poega</V>
<V>Seadis sõnad sõudemaie,</V>
<V>Kurtamised käidanema:</V>
<V>“Oh sa vilets vennikene,</V>
<V>Külmaks hangund kaimukene,</V>
<V>Kes sa kaitselikku kohta,</V>
<V>Paremada peidupaika</V>
<V>Lootsid kangema ligidalt,</V>
<V>Tulusaaki tugevamalt.</V>
<V>Kui oleks teadnud, võinud teada,</V>
<V>Naljalt unes ette näha,</V>
<V>Magadessa mõtteleda,</V>
<V>Kuis sa pidid koolemaie,</V>
<V>Küllap oleks jäänud koju.</V>
<V>Kodus olid isa õnne,</V>
<V>Ema hellitud rüpelaps.</V>
<V>Olid kui munake murulla,</V>
<V>Õunakene õue pealla,</V>
<V>Pähkel toa põrmandalla;</V>
<V>Olid kui kägu katuksel,</V>
<V>Laululindu lepikussa.</V>
<V>Laulid lusti linnukeelil,</V>
<V>Hõiskasid ööbiku häälilla,</V>
<V>Lõõritasid lõoksekeelil,</V>
<V>Pajatasid pardi viisil.</V>
<V>Siis said, marja, muile maile,</V>
<V>Võsukene, võõra aeda,</V>
<V>Lindu, muile liivikuile,</V>
<V>Hani, muile allikaile,</V>
<V>Kuhu vesi veeretanud,</V>
<V>Tuulehoog sind tõuganud.</V>
<V>Viletsuse vihmukene,</V>
<V>Õnnetuse raskem rahe,</V>
<V>Needap sulle surma tegid.</V>
<V>Sortsi poege pakitused,</V>
<V>Kurjad pealekippumised</V>
<V>Mõtteid minul segasivad,</V>
<V>Ajasivad otsast aru,</V>
<V>Kui sind kotti unustasin,</V>
<V>Arvates leival lebavat,</V>
<V>Silgukarbil suikuvada.</V>
<V>Meeste mõrtsuklikud malgad</V>
<V>Raskest’ kotti rabadessa</V>
<V>Taskus mehe tabasivad.”</V>
<V>Kalevite kallis poega</V>
<V>Kaevas käpul kalmukese,</V>
<V>Soosse kena sängikese,</V>
<V>Mattis maha mehikese</V>
<V>Pikka unda põõnutama;</V>
<V>Kattis kinni mätastega,</V>
<V>Siliteli sammaldega;</V>
<V>Pani sinikaida põõsa,</V>
<V>Jõhvikaida teise põõsa,</V>
<V>Murakaida kolmandama</V>
<V>Kalmu peale kasvamaie,</V>
<V>Koolja iluks õitsemaie.</V>
<V>Kui sai õhtust leivastanud,</V>
<V>Kurnand keha karastanud,</V>
<V>Siruteli sängi peale</V>
<V>Paindund liikmeid puhkamaie,</V>
<V>Tahtis päevatüdimusta,</V>
<V>Muljutuse muhkusida</V>
<V>Kaste vilul kahandada.</V>
<V>Unekuube kulmudelta</V>
<V>Langes silmalaugudelle,</V>
<V>Vangisteli mehe võimu,</V>
<V>Lukuteli liikmeida.</V>
<V>Valvsail silmil vaimukesta</V>
<V>Võind ei uni võrgutada,</V>
<V>Kütketesse kinnitada.</V>
<V>Kaval unenäo kangur</V>
<V>Kudus kirjusid kujusid,</V>
<V>Punus petispaelasida</V>
<V>Vaimusilma väravaile.</V>
<V>Eilse päeva ilmumised</V>
<V>Unenäona uuendati,</V>
<V>Kirjuks kangaks kujutie,</V>
<V>Petispaeluks palmitie.</V>
<V>Sortsipoegelaste sõda</V>
<V>Videviku viludusel</V>
<V>Elavaksi ärkanekse,</V>
<V>Tegevaksi tõusenekse.</V>
<V>Vaenulaste vemmeldused</V>
<V>Vihastasid võidumeesta,</V>
<V>Panid viha paisumaie.</V>
<V>Lustilisem teine lugu,</V>
<V>Mis tal näitas mehikesta</V>
<V>Metsatalus tantsimassa</V>
<V>Vatsatuule veeretusel,</V>
<V>Püksituule pakitusel,</V>
<V>Kui see kutspool kangru käessa</V>
<V>Seinast seina sõudemassa.</V>
<V>Kolmas unenäokuju</V>
<V>Valmisteli vargatööda,</V>
<V>Kuidas sortsi röövelküüsil</V>
<V>Kallist mõõka kandanekse;</V>
<V>Kuidas mõõka Kääpa jõesta,</V>
<V>Leinalugu lainetesta</V>
<V>Peremehel’ pajatanud.</V>
<V>Aga heitkem unevaled,</V>
<V>Kalli poja pettekujud</V>
<V>Kanarbikku kolletama,</V>
<V>Metsadesse magamaie!</V>
<V>Rutakeme radadelle</V>
<V>Tõsilugu tunnistama,</V>
<V>Juhtumiste jälgedelta</V>
<V>Asjasündi ajamaie,</V>
<V>Mis seal mehel magadessa</V>
<V>Sängi pealla siginesid!</V>
<V>Kalevite kallis poega</V>
<V>Polnud kaua põõnutanud,</V>
<V>Kurnand keha unekaisus</V>
<V>Ööde vilul õnnistanud,</V>
<V>Sealap astus sängi äärde</V>
<V>Peipsi soolasortsilane,</V>
<V>Kes ei võinud Kalevida</V>
<V>Valvsail silmil vangistada.</V>
<V>Peipsi tuuslar, sõnatarka,</V>
<V>Mõnes tükis manatarka,</V>
<V>Püüdis unepaelutusel,</V>
<V>Väsimuse võrgutusel</V>
<V>Kangelasta kimbutada.</V>
<V>Pani sõle sõudemaie,</V>
<V>Arbu aga astumaie,</V>
<V>Kaarnakivi keeramaie,</V>
<V>Sõnajala sortsisunnil</V>
<V>Kurje sõnu kandemaie.</V>
<V>Võttis unerohtusida,</V>
<V>Väsitaja võsukesi,</V>
<V>Sõlmis rohud sortsisõnal,</V>
<V>Pistis kimbus pähitsesse</V>
<V>Kalevipoja sängi otsa,</V>
<V>Miska pikad unepaelad</V>
<V>Kanget meesta kütkendasid.</V>
<V>Peipsi tuuslar, sõnatarka,</V>
<V>Kui sai tembud toimetanud,</V>
<V>Kavalused katselenud,</V>
<V>Kiirustelles kandasida</V>
<V>Pistis pakku põgenema.</V>
<V>Öö jõudis, päike tõusis,</V>
<V>Päike veeres, õhtu sõudis</V>
<V>Uuest ööda õmblemaie,</V>
<V>Kordamiste keeritusel</V>
<V>Vanaisa seadusella.</V>
<V>Kallis Kalevite poega</V>
<V>Lebas sängis liikumata.</V>
<V>Virust olid Viljandisse</V>
<V>Kiiruskäsud kihutanud;</V>
<V>Alevite sõber noori,</V>
<V>Kalevite kannupoissi,</V>
<V>Juhateli jälgi mööda</V>
<V>Rutuskäsud Peipsi randa,</V>
<V>Kuidas käsku enne kuulnud.</V>
<V>Aga kiiruskäsu kandjad</V>
<V>Kuningat ei leidnud rannast.</V>
<V>Öö jõudis, päike tõusis,</V>
<V>Päike veeres, õhtu sõudis</V>
<V>Uuest’ ööda õmblemaie,</V>
<V>Kordamiste keeritusel</V>
<V>Vanaisa seadusella.</V>
<V>Päevad kasvid nädal pikaks,</V>
<V>Venisid ööd samavõrra;</V>
<V>Kallis Kalevite poega</V>
<V>Lebas sängis liikumata.</V>
<V>Kenam suve ilupäeva,</V>
<V>Õnnerikas rõõmupidu</V>
<V>Kutsus rahvast kauge’elta</V>
<V>Taaramäele mängimaie,</V>
<V>Laia lusti laskemaie.</V>
<V>Laevad tulid Ema laineil</V>
<V>Lustil veteveeretusel</V>
<V>Peipsi rannast Taara paika;</V>
<V>Virust, Järvast, Harjust, Läänest</V>
<V>Langes rahvast ligemalle,</V>
<V>Aga keegi kuningada</V>
<V>Neist ei olnud silmal näinud</V>
<V>Ega võinud tema jälgi</V>
<V>Tulles kuskilt tunnistada.</V>
<V>Öö jõudis, päike tõusis,</V>
<V>Päike veeres, õhtu sõudis</V>
<V>Uuest’ ööda õmblemaie,</V>
<V>Kordamiste keeritusel</V>
<V>Vanaisa seadusella.</V>
<V>Kuuksi päevad kasvasivad,</V>
<V>Venis kuudeks ööde vaikus;</V>
<V>Kalevite kallis poega</V>
<V>Lebas sängis liikumata,</V>
<V>Uinus õnnetumat unda.</V>
<V>Juba suve õilmeilu</V>
<V>Närtsind pool’di nurmedella.</V>
<V>Kalevite kallis poega</V>
<V>Suikus unerohu sunnil</V>
<V>Sortsisõna sidemetes,</V>
<V>Kui üks petis unenägu</V>
<V>Õnneks tuli äratama,</V>
<V>Võimast meesta virgutama.</V>
<V>Unenägu näitas nalja,</V>
<V>Kuidas uue mõõga tera</V>
<V>Paremini painutati,</V>
<V>Valusamast valmistati,</V>
<V>Kõvemaksi karastati,</V>
<V>Tugevamaks taotati.</V>
<V>Mõnusamat mehe mõõka</V>
<V>Teind ei tarka Soome seppa,</V>
<V>Kadund isa lellekene.</V>
<V>Mõõka tehti salamahti</V>
<V>Vaikses varjulises kojas,</V>
<V>Peitelikus kaljupõues.</V>
<V>Keset ilma seisis kaunis</V>
<V>Kõrge mäekünkakene,</V>
<V>Mis ei olnud kõige kõrgem,</V>
<V>Maal ka kõige madalambi;</V>
<V>Mäeharjakene määras</V>
<V>Keskmis-pilve kõrguseni:</V>
<V>Servad mäel sõelusivad</V>
<V>Parajasti pilvesida. –</V>
<V>Sala mäe sügavusse</V>
<V>Seadnud Ilmarise sellid,</V>
<V>Maa-alused meisterid,</V>
<V>Ilusama sepikoja,</V>
<V>Paigutanud tugipaku,</V>
<V>Asutanud alasida,</V>
<V>Kus nad ööd ja pikad päevad</V>
<V>Salatöösid sobitasid,</V>
<V>Tarbelisi toimetasid.</V>
<V>Sepasellid seitsmekesi</V>
<V>Tagusivad teraksesta,</V>
<V>Kallimasta raudakarrast</V>
<V>Mõnusama mõõgatera,</V>
<V>Tugevama tapperiista.</V>
<V>Tagujatel kätejatkuks</V>
<V>Vanast vasesta vasarad,</V>
<V>Teraksega teritatud,</V>
<V>Kõvemaksi kinnitatud,</V>
<V>Varred kuldsed vasarailla,</V>
<V>Pihid pihus hõbedasta,</V>
<V>Miska peeti tulist mõõka,</V>
<V>Pehmitati tulepaistel,</V>
<V>Vopsitie vasarailla.</V>
<V>Sepiliste meister ise,</V>
<V>Ilmarine, imeseppa,</V>
<V>Istus kõrgel kuldsel istmel,</V>
<V>Vahtis kulmu varju alta</V>
<V>Nooruslikul nugissilmal</V>
<V>Sellikeste sobitusi:</V>
<V>Kuhu vopsud kopsitati,</V>
<V>Vasaraga vajutati.</V>
<V>Sealap astub argsel sammul</V>
<V>Kahvatanud mehikene</V>
<V>Üle läve sepikotta,</V>
<V>Lehvib teretelles lakka;</V>
<V>Pead küll mees ei painutanud</V>
<V>Ega kõverdanud kaela.</V>
<V>Verevermed katsid kaela,</V>
<V>Verevermed vammustagi,</V>
<V>Verepiisad palgeida,</V>
<V>Teised suulla tarretanud.</V>
<V>Võõras meesi viskamaie,</V>
<V>Palveil nõnda pajatama:</V>
<V>“Ärgem kulutagem terast,</V>
<V>Raisakem siin kallist rauda</V>
<V>Mõrtsukalle mõõgateoksi!</V>
<V>Kalevite kange poega,</V>
<V>Kui tal mõistus vihakütkes,</V>
<V>Siis ei hooli sõpradesta,</V>
<V>Surmab kas või sugulase,</V>
<V>Mõrtsukana tapab meistri,</V>
<V>Surmab mõõga sünnitaja.</V>
<V>Minu isa tegi mõõga,</V>
<V>Meie, vennad kolmekesi,</V>
<V>Isal ala abimehed,</V>
<V>Toimetime rasket tööda</V>
<V>Seitse aastat seisemata.</V>
<V>Mis meil palgaks paisatie,</V>
<V>Vaevatasuks vistie?</V>
<V>Mina, sepa vanem poega,</V>
<V>Soome meistri sellikene,</V>
<V>Osavama abimeesi,</V>
<V>Pidin peada puistamaie,</V>
<V>Noorelt nurmel närtsimaie, –</V>
<V>See’p meil palgaks paisatie,</V>
<V>Vaevatasuks visatie.”</V>
<V>Kalevite kange poega</V>
<V>Tahtis võõra valelikuks,</V>
<V>Keelekandjaks nimetada,</V>
<V>Tahtis lugu tähendelles</V>
<V>Asja sündi avaldada;</V>
<V>Aga vana Tühja poega</V>
<V>Luupainaja piinamas,</V>
<V>Köitis liikmed kammitsasse,</V>
<V>Kui oleks raskem kaljukivi</V>
<V>Rõhund temal rindasida.</V>
<V>Tema püüdis paelust päästa,</V>
<V>Katkendada kütkeida.</V>
<V>Higi voolas piki otsa,</V>
<V>Kattis kastel kõike keha:</V>
<V>Liikmeid ei võind liigutada</V>
<V>Ega keelta painutada.</V>
<V>Juba katsus viimist jõudu</V>
<V>Rammukamalt raputada,</V>
<V>Kui oleks tahtnud kaljut murdes</V>
<V>Pihuks kõike pillutada.</V>
<V>Kui see tuulehoo kohin</V>
<V>Marul merelaineid murrab,</V>
<V>Kärgatavam Pikse kärin</V>
<V>Kaljusida kõigutanud,</V>
<V>Kisendelles kange meesi:</V>
<V>“Valelikku!” – kargas püsti,</V>
<V>Kippus meesta karistama,</V>
<V>Valelikku vemmeldama.</V>
<V>Praegu tõusev päikene</V>
<V>Punal taevast palistamas,</V>
<V>Puistas udupilved pakku.</V>
<V>Kahvateli tähekesed</V>
<V>Suikumaie taeva serva.</V>
<V>Kaste hiilgas murupinnal,</V>
<V>Vaikusvarjus ümberringi</V>
<V>Öörüpest tõusnud ilma.</V>
<V>Sestap märkas kange meesi,</V>
<V>Kallis Kalevite poega,</V>
<V>Kuidas praegu nähtud kujud</V>
<V>Petis unenägu olnud;</V>
<V>Aga sest ei saanud aru,</V>
<V>Et ta seitse nädalada</V>
<V>Sängi süles oli suikund.</V>
<V>Kalevipoeg, kange meesi,</V>
<V>Siruteli üle sängi</V>
<V>Jalad maha muru peale,</V>
<V>Istus sängi serva peale,</V>
<V>Võttis pisut linnupetet,</V>
<V>Enne kui ta tõttas teele.</V>
<V>Pihkvast toodud lauapurust</V>
<V>Leidis lõhkemata laudu</V>
<V>Killukeste keske’elta</V>
<V>Väga vähe veel valida,</V>
<V>Mis ei maksnud pikka käiki,</V>
<V>Raske tee rändamista.</V>
<V>Kalevipoeg pajatama:</V>
<V>“Mis ma risuriismeida,</V>
<V>Katkend lauakildusida</V>
<V>Koju hakkan kandemaie,</V>
<V>Mis ei maksa mehel käiki!</V>
<V>Parem lähen Peipsi taha</V>
<V>Tuttaval teel tagasi</V>
<V>Laudu uuest’ otsimaie,</V>
<V>Linna tarbeks lunastama.”</V>
<V>Peale nõupidamista</V>
<V>Tõttas jälle tallamaie,</V>
<V>Rutul sammul rändamaie.</V>
<V>Kui ta pikil teedekäigil</V>
<V>Juba järve äärde jõudis,</V>
<V>Kostis kogemata kisa,</V>
<V>Poisikese nutupilli</V>
<V>Kaugelt tema kuulmeisse.</V>
<V>Silmi kaugel’ sirutelles</V>
<V>Üle laia lagediku,</V>
<V>Nägi nurmel lambakarja</V>
<V>Kriimusilma kimbatuses</V>
<V>Kohkel parve kogunema;</V>
<V>Karjapoissi kisendelles</V>
<V>Hädas appi hüüdemaie.</V>
<V>Kriimusilma küünte vahel</V>
<V>Lõdises ju lambakene,</V>
<V>Mis ta karjast mõrtsukana</V>
<V>Teiste seltsist oli toonud.</V>
<V>Vaeselapse ainus vara,</V>
<V>Mis ta kaisus kasvatanud,</V>
<V>Põue peidus paisutanud,</V>
<V>Siputeli hundi suussa.</V>
<V>Kalevipoeg nägi kahju,</V>
<V>Kiskus kiirest’ kivi maasta,</V>
<V>Paiskas kriimusilma pähe,</V>
<V>Miska teda kivi alla</V>
<V>Muljutelles mattanekse.</V>
<V>Lammas pääses lippamaie,</V>
<V>Kargas jälle teiste karja.</V>
<V>Kalevite viskekivi,</V>
<V>Sugulta ei kõige suurem,</V>
<V>Väärati ei kõige vähem,</V>
<V>Seisab praegu sünnitäheks.</V>
<V>Kivista võiks kaksi paari</V>
<V>Veskikive valmistada;</V>
<V>Sõrmejäljed kivi servas</V>
<V>Võiksid väikse vennikese</V>
<V>Parajasti paigutada.</V>
<V>Kalev hakkas järve kaldal</V>
<V>Nõnda nõuda pidamaie:</V>
<V>“Murran maha metsapuida,</V>
<V>Kannan kokku kivisida</V>
<V>Laialt mõne lasukese,</V>
<V>Miska silda seadaneda</V>
<V>Peipsist üle teise poole.”</V>
<V>Tegi mõtted tehtavaksi,</V>
<V>Hakkas silda alustama,</V>
<V>Pani alla aluspalgid,</V>
<V>Pani peale põikipalgid,</V>
<V>Kivisida keske’elle,</V>
<V>Tõkked servade toeksi,</V>
<V>Voolu vastu varjudeksi.</V>
<V>Silda oli sada sammu,</V>
<V>Tuhat juba toimetatud,</V>
<V>Versta viisi üle vete,</V>
<V>Penikoorem Pihkva poole</V>
<V>Kange käega kasvatatud,</V>
<V>Kui üks tuiskav tuulehoogu,</V>
<V>Maru raskem möllamine</V>
<V>Peipsi pani paisumaie,</V>
<V>Lained vahtus lendamaie.</V>
<V>Sild ei jõudnud laintesõudu,</V>
<V>Poolik töö ei tuuletuisku</V>
<V>Pikemalt vastu pidada;</V>
<V>Langes laia lainetesse,</V>
<V>Tuiskas tuulil tuhat tükki</V>
<V>Lõuna vastu lendamaie,</V>
<V>Põhja vastu purjetama.</V>
<V>Kalevite kange poega,</V>
<V>Mees aga kohe mõtlemaie:</V>
<V>“Mis ma tühja mängidessa</V>
<V>Asjatumalt viidan aega</V>
<V>Sillakesta seadidessa!</V>
<V>Õigem tee käib otsekohe</V>
<V>Sihilt läbi sügavuse,</V>
<V>Lausalt läbi lainetesta,</V>
<V>Kust ma enne olin käinud,</V>
<V>Koorma laudu juba kannud.”</V>
<V>Enne teele minekuda</V>
<V>Läks ta vähki püüdemaie;</V>
<V>Püüdis mõne pihutäie</V>
<V>Kamalulla kaelakotti.</V>
<V>Mis ta sõrmil mätta’alle,</V>
<V>Puhul paiskas kalda peale,</V>
<V>Sest sai kolme mehe koorem,</V>
<V>Neljal naisel koju kanda,</V>
<V>Viiel vedu venitada.</V>
<V>Kalevite poega puhus</V>
<V>Lõhandikud lõkke’elle,</V>
<V>Võttis kotist vähkisida,</V>
<V>Pani tulepaiste’ella</V>
<V>Kamalutäie küpsemaie,</V>
<V>Miska kõhu manitsusta</V>
<V>Tükati sai täitaneda.</V>
<V>Siisap teeda sammumaie,</V>
<V>Märga rada rändamaie</V>
<V>Piki järve Pihkva poole.</V>
<V>Seni, kui ta teeda sammub,</V>
<V>Kus ei ole kiusatusi,</V>
<V>Võõralikke viirastusi,</V>
<V>Läki teisele luhale</V>
<V>Kuulutusi kuulamaie!</V>
<V>Kui ma kuuldu kukutelles,</V>
<V>Hõbedaida ilmutelles</V>
<V>Käänan Peipsi kallastelle,</V>
<V>Seal tuleb vastu igal sammul,</V>
<V>Tuleb vastu mitu tükki,</V>
<V>Tosin tunnistusetähti,</V>
<V>Mälestuseks jäänud märki.</V>
<V>Peipsi järve kaldapiiril</V>
<V>Nõuka peremehe talus</V>
<V>Valju vanema sundusel</V>
<V>Elas üksi vaenelapsi,</V>
<V>Kasvas karjapoisikene.</V>
<V>Pidi hoidma eide utti,</V>
<V>Pudukarja kaitsemaie,</V>
<V>Tõurakarja hoidemaie.</V>
<V>Vaenelapsi, alaorja,</V>
<V>Saatis karja kauge’elle:</V>
<V>Lehmad lausa lepikusse,</V>
<V>Vasikad alla vaarikusse,</V>
<V>Lambad laia lagedalle;</V>
<V>Kaitses karja kauni’isti,</V>
<V>Ehk küll eit ei uuta kuube</V>
<V>Paisand lapsel’ suvepalgaks,</V>
<V>Pika piina lepituseks.</V>
<V>Vaenelapsi, alaorja,</V>
<V>Kukkus kui see kuldakägu,</V>
<V>Laulis leina lepikusse,</V>
<V>Kurvastusi kaasikusse,</V>
<V>Hädapidu haavikusse:</V>
<V>“Oh ma vaene orjalapsi,</V>
<V>Mahajäänud marjukene,</V>
<V>Kel ei isa kaitsemassa,</V>
<V>Ema armu haudumassa,</V>
<V>Vennakest ei veere vainul,</V>
<V>Õde õhtul teretamas,</V>
<V>Sugulast ei soovitamas,</V>
<V>Ligimest ei lepitamas!</V>
<V>Hauda läks mul eidekene,</V>
<V>Kalmu kallis taadikene,</V>
<V>Sõjasurma suikus veli,</V>
<V>Sõsar katkulla kolletas,</V>
<V>Tädi taudilla lõpetas,</V>
<V>Onu õnnetuse kätte,</V>
<V>Lelle suri leinadesse.</V>
<V>Mina aga üksi, vaenelapsi,</V>
<V>Pidin pikki piinamisi</V>
<V>Orjapõlves kannatama!”</V>
<V>Kivi otsa, kännu otsa,</V>
<V>Mätta otsa, murudella,</V>
<V>Kuhu jalga puhatelles</V>
<V>Vaenelapsi aset võtnud,</V>
<V>Murelaulu murretie,</V>
<V>Leinalugu lõksutati,</V>
<V>Kurvastuse kustutuseks,</V>
<V>Leinamise lepituseks:</V>
<V>“Peremees on väga kuri,</V>
<V>Perenaine liiga vali,</V>
<V>Peretütar tuleharki,</V>
<V>Perepoega palju pahem!</V>
<V>Õuekoeral parem olu,</V>
<V>Karjapenil kergem pidu,</V>
<V>Parem pidu, hõlpsam olu,</V>
<V>Kui on vaesel orjalapsel,</V>
<V>Kaitsemata kukekesel!</V>
<V>Mull’ ei anta kehakatet,</V>
<V>Varjajaida vammukseida;</V>
<V>Taat ei raatsi anda toitu,</V>
<V>Eit ei piima lähkerisse,</V>
<V>Miska leina lepitaksin,</V>
<V>Kurvastusta kustutaksin.”</V>
<V>Kivi otsa, kännu otsa,</V>
<V>Mätta otsa, murudella,</V>
<V>Väsind jalga viivitelles</V>
<V>Karjapoissi kukutelles</V>
<V>Leinalugu lõksateli:</V>
<V>“Oh mina, isata lapsi,</V>
<V>Oh mina, emata lapsi,</V>
<V>Vanemata vaenelapsi!</V>
<V>Igaüks ütleb minusta:</V>
<V>Lööge seda, see isata,</V>
<V>Lööge seda, see emata,</V>
<V>Vanemata vaenelapsi,</V>
<V>Kel ei tuttavat toeksi</V>
<V>Ega omasta abiksi.</V>
<V>Ülevalt ju ütleb Looja,</V>
<V>Vanaisa kostab vastu:</V>
<V>“Ärge lööge vaestalasta,</V>
<V>Kopsige ei kaitsetumat!</V>
<V>Nutab, vaene, löömatagi,</V>
<V>Halab ilma haigetagi,</V>
<V>Pesemata silmad märjad,</V>
<V>Löömata palged punased!</V>
<V>Kõik tuisud peale tulevad,</V>
<V>Kõik sajud peale sajavad,</V>
<V>Vihmad peale veerevad:</V>
<V>Ei ole kullal kuivatajat,</V>
<V>Hellal eestaseisijada.””</V>
<V>Kivi otsa, kännu otsa,</V>
<V>Mätta otsa, murudella</V>
<V>Väsind jalga viivitelles,</V>
<V>Karjapoissi kukutelles</V>
<V>Leinalugu lõksateli:</V>
<V>“Oh mina, halba orjalapsi,</V>
<V>Oh ma, vilets vaenelapsi!</V>
<V>Mul on kodu kurvad sängid,</V>
<V>Ahju ees haletisasemed,</V>
<V>Taganurgas nutusängid!</V>
<V>Ema viidi uksestagi,</V>
<V>Armud läksid akkenasta;</V>
<V>Ema viidi teeda mööda,</V>
<V>Armud käisid aeda mööda,</V>
<V>Sõnad soojad sooda mööda;</V>
<V>Ema hauda kaevatakse,</V>
<V>Armud kaovad kalda alla;</V>
<V>Ema hauda lastanekse,</V>
<V>Armud alla ka vajuvad.”</V>
<V>Kivi otsa, kännu otsa,</V>
<V>Mätta otsa, murudella</V>
<V>Väsind jalga viivitelles,</V>
<V>Karjapoissi kukutelles</V>
<V>Leinalugu lõksateli:</V>
<V>“Vaheliku leivakakku,</V>
<V>Kõlgastiku koristusi,</V>
<V>Kuivand leivakoorukesi</V>
<V>Vaeselapse leivamärsis;</V>
<V>Neist pean, vaene orjapoissi,</V>
<V>Närvukene, närimaie;</V>
<V>Kõlkad hambail kõlisevad,</V>
<V>Agan keelepära taga,</V>
<V>Libe keele keske’ella.”</V>
<V>Kivi otsa, kännu otsa,</V>
<V>Mätta otsa, murudella</V>
<V>Kostis vaeselapse kurbus,</V>
<V>Orjalapse ohkamine.</V>
<V>Metsapiiga peenikene,</V>
<V>Haldja tütar ainukene,</V>
<V>Kuulis vaeselapse kaebust,</V>
<V>Orjalapse ohkamista;</V>
<V>Tõttas armu toomaie,</V>
<V>Abi lapsel’ andemaie,</V>
<V>Kurvastusi kustutama,</V>
<V>Leinamisi lepitama.</V>
<V>Õhtul hilja, kaste eella</V>
<V>Laulis tamme ladva seesta,</V>
<V>Häälitselles paksest lehist:</V>
<V>“Ära nuta, poisikene,</V>
<V>Ära leina, vaenelapsi!</V>
<V>Kui sa lähed enne koitu,</V>
<V>Vara enne valge’eda</V>
<V>Kodunt karja saatemaie,</V>
<V>Leiad õnne karjateelta,</V>
<V>Rõõmu raatmaa radadelta.</V>
<V>Pane põue paisumaie,</V>
<V>Kaissu sala haudumaie!</V>
<V>Sealtap kasu siginekse,</V>
<V>Õnne hiljem õitsenekse.”</V>
<V>Kui siis poissi enne koitu,</V>
<V>Vara enne valge’eda</V>
<V>Karja läinud saatemaie:</V>
<V>Mis ta leidis karjateelta?</V>
<V>Leidis lõokese muna</V>
<V>Krookslehe hõlma alta.</V>
<V>Tamme ladvast tulnud laulu</V>
<V>Targalt meelde tuletelles,</V>
<V>Võttis vaene orjalapsi</V>
<V>Maasta lõokese muna,</V>
<V>Mähkis nartsukese narma,</V>
<V>Hellalt villade vahele,</V>
<V>Pistis põue paisumaie,</V>
<V>Sooja kaissu haudumaie.</V>
<V>Mis seal munast kasvanekse?</V>
<V>Munast kasvas neljajalgne</V>
<V>Pisukene hiirepoega.</V>
<V>Poissi mähkis hiirekese</V>
<V>Narmalise nartsu sisse,</V>
<V>Hellalt villade vahele,</V>
<V>Pistis põue paisumaie,</V>
<V>Sooja kaissu haudumaie.</V>
<V>Mis seal hiirest märkanekse?</V>
<V>Mis seal kaisus kasvanekse?</V>
<V>Kasvas hiirest kassikene.</V>
<V>Poissi mähkis kassikese</V>
<V>Narmalise nartsu sisse,</V>
<V>Hellalt villade vahele,</V>
<V>Pistis põue paisumaie,</V>
<V>Sooja kaissu haudumaie.</V>
<V>Mis seal kassist kasvanekse,</V>
<V>Suuremada sündinekse?</V>
<V>Kassist kasvas koerukene,</V>
<V>Paisus kena kutsapoega.</V>
<V>Poissi mähkis kutsapoja</V>
<V>Narmalise nartsu sisse,</V>
<V>Pistis põue paisumaie,</V>
<V>Sooja kaissu haudumaie.</V>
<V>Mis seal koerast kasvanekse,</V>
<V>Suuremada sündinekse?</V>
<V>Koerast kasvas lambatalle,</V>
<V>Tallest kena emalammas,</V>
<V>Ilus valge villakandja.</V>
<V>Nüüd ei nuttu nurmedella,</V>
<V>Leinamist ei lepikussa</V>
<V>Ega kaebust kaasikussa.</V>
<V>Nüüdap rõõmus vaenelapsi,</V>
<V>Õnnerikas orjapoissi;</V>
<V>Ehk küll kuusi kurja temal,</V>
<V>Viis küll valju vaevaselle,</V>
<V>Ei ta hooli nende kurjast:</V>
<V>Lammas leina lepitamas,</V>
<V>Kurvastusi kustutamas.</V>
<V>Vaenelapsi, alaorja,</V>
<V>Hoidis oma lambakesta</V>
<V>Nii kui silmaterakesta,</V>
<V>Kattis kuuehõlma alla,</V>
<V>Kui oli vihma veeremassa,</V>
<V>Külma peale kippumassa.</V>
</TEXT>
</ITEM>
<ITEM nro="kalevipoeg13" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>13</ID>
</META>
<TEXT>
<CPT>Kolmeteistkümnes lugu</CPT>
<K>Rännak laudadega • Minek allmaailma • Põrgupiigad</K>
<V>Enne küll olin esimene</V>
<V>Külavainul kilkamassa,</V>
<V>Lindu, laulu laskemassa,</V>
<V>Sõnasida seadimassa,</V>
<V>Esimene laulumeesi</V>
<V>Värssisida veeretamas!</V>
<V>Laulin üksi lusti pärast,</V>
<V>Laulin kaksi katsudessa,</V>
<V>Võidu vastu valdasida:</V>
<V>Laulin, et kaljud kargasid,</V>
<V>Metsad mütates mürasid,</V>
<V>Merelained lõhkenesid,</V>
<V>Pilved pikil kärisesid,</V>
<V>Tuulekohin häälta kohkus!</V>
<V>Ei nüüd, väeti, enam jaksa,</V>
<V>Hääl ei anna hella viisi,</V>
<V>Jõud ei kanna kanget viisi,</V>
<V>Sõrm ei paindu kandelilla.</V>
<V>Olen vanaksi vaarunud,</V>
<V>Rammetumaks rauganenud.</V>
<V>Kalevida kuulutelles</V>
<V>Ärkab noorus õitsemaie,</V>
<V>Kallim aega kasvamaie,</V>
<V>Kus ma enne, kuldakägu,</V>
<V>Hõbedane õuelindu,</V>
<V>Kodukoppelis kukkusin,</V>
<V>Meie metsades helkisin.</V>
<V>Juba mina mullu laulin,</V>
<V>Toonamullu murrin keele,</V>
<V>Aasta sõnu asutasin,</V>
<V>Teise taga tasutasin,</V>
<V>Kolmandama keerutasin,</V>
<V>Neljandal kokku sidusin.</V>
<V>Kalevite kange poega,</V>
<V>Kui oli käiki lõpetanud,</V>
<V>Päevatööda toimetanud,</V>
<V>Tõttas jälle õhtu eella</V>
<V>Sinna enne tehtud sängi,</V>
<V>Kus ta kalli mõõga kaotand.</V>
<V>Enne kui heitis puhkama,</V>
<V>Väsimusta vaigistama,</V>
<V>Võttis sängil õhtueinet.</V>
<V>Soolasorts ei näitnud silma,</V>
<V>Polnud näha poegasida;</V>
<V>Võisid veel ehk nõiavihtel</V>
<V>Muhkusida muisutada,</V>
<V>Haavatud keha arstida.</V>
<V>Hommikulla enne koitu,</V>
<V>Vara enne valge’eda</V>
<V>Kargas Kalev kiirusella</V>
<V>Kodu poole kõndimaie.</V>
<V>Täna tallas teista teeda,</V>
<V>Rändas uusi radasida</V>
<V>Sõudval sammul kaugemalle.</V>
<V>Mööda sood ja mööda raba,</V>
<V>Kus ei muud kui hunti käinud,</V>
<V>Metsa paksust põõsastikust</V>
<V>Puges kangelase poega</V>
<V>Virgult läbi Viru poole.</V>
<V>Sammusida sirutelles</V>
<V>Kadusivad koormakandjal</V>
<V>Jõudsalt pikad penikoormad</V>
<V>Ega olnud enne õhtut</V>
<V>Mehel palju puhkamista.</V>
<V>Vast kui päike alla veeres,</V>
<V>Ladus tema laualasu</V>
<V>Õlapennilt põõsa alla;</V>
<V>Puhkas väsind pihtasida,</V>
<V>Võttis kehakarastuseks</V>
<V>Leivakotist lisandusta,</V>
<V>Lähkrist keelelibedusta.</V>
<V>Siis aga sängi seadimaie,</V>
<V>Küljeaset kohendama.</V>
<V>Liivikulta kantud liiva</V>
<V>Seadis sängiks seisemaie</V>
<V>Ühtekokku hunnikusse.</V>
<V>Viimast rüpetäita viies</V>
<V>Kaotas hõlmast kogemata</V>
<V>Paari pihutäie pillu;</V>
<V>Sest jäi viltu sängiserva,</V>
<V>Teiselt poolelt tasumata.</V>
<V>Sängist mõni sammukene</V>
<V>Eemal seisab varisenud</V>
<V>Liivalasuke lagedal</V>
<V>Kui üks kaunis künkakene.</V>
<V>Öövarju hõlma alla,</V>
<V>Kastevilu karastusel</V>
<V>Puhkas kangelase poega</V>
<V>Vintsund keha väsimusta.</V>
<V>Taevast vaatas ehatähti,</V>
<V>Vaatasivad vardatähed</V>
<V>Sõbrasilmil suikujada.</V>
<V>Kuu kahvatanud pale</V>
<V>Valvas vaikselt sängi kohal,</V>
<V>Kuni tõusev koidukuma</V>
<V>Virku jõudis äratama.</V>
<V>Kui ta teele kohendelles</V>
<V>Linnupetteks võttis leiba,</V>
<V>Kostis kõrgemalta kuuselt</V>
<V>Haraka laul tema kõrva,</V>
<V>Kes seal sulgi silitelles</V>
<V>Asja nõnda avaldeli:</V>
<V>“Kui sa teaksid, kange meesi,</V>
<V>Mõistaksid ära mõelda,</V>
<V>Ajudella arvatagi,</V>
<V>Mis sul suikudes sündinud,</V>
<V>Tooksid sa tüve meresta,</V>
<V>Ladvatüki saare laanest,</V>
<V>Valmistaksid vankeriksi,</V>
<V>Seaksid kokku sõiduriistaks,</V>
<V>Raiuks rahnud ratasteksi,</V>
<V>Teeksid teised telgedeksi;</V>
<V>Paneks ette punapaadi,</V>
<V>Hiirekarva hallikese,</V>
<V>Keske’elle kuldakõrvi,</V>
<V>Vahel’ valged võigukesed,</V>
<V>Kuis on seadus kuningalle.</V>
<V>Tee on pikka tallajalle,</V>
<V>Maa on kauge kargajalle,</V>
<V>Lage laia luusijalle!</V>
<V>Sõbrad ootvad pikisilmi,</V>
<V>Igatsevad isekeskis:</V>
<V>Kuhu on jäänud kuningas?</V>
<V>Mis tal sammusid sidumas,</V>
<V>Mis tal käiki kütkendamas?</V>
<V>Sea sa sammud sõudevalle,</V>
<V>Jalakannad kargavalle!</V>
<V>Kulda saatvad sammukesed,</V>
<V>Hõbe jälgedel õnneksi.</V>
<V>Kes see kulda korjamaie,</V>
<V>Hõbedat maast võttemaie?</V>
<V>Vend saab siidi sammudesta,</V>
<V>Õde haljasta hõbedat,</V>
<V>Sugulased saavad kulda,</V>
<V>Aruleidu astmetesta.</V>
<V>Kui sa teaksid, kange meesi,</V>
<V>Mõistaksid ära mõelda,</V>
<V>Ajudella arvatagi,</V>
<V>Kuidas sammust kulda saada,</V>
<V>Kuidas hüppest hõbedada,</V>
<V>Siis sa sammud sirutaksid,</V>
<V>Lennates koju läheksid!</V>
<V>Sortsisõna sõlmitusel,</V>
<V>Unerohu uimastusel,</V>
<V>Kaetisrohu kammitsusel</V>
<V>Viibisid sa, vennikene,</V>
<V>Pikalisti puhkemaie,</V>
<V>Magasid seitse nädalat,</V>
<V>Enne kui unesta ärkasid.</V>
<V>Hommikul on õnnekudu,</V>
<V>Päeva keskel kuldakangas,</V>
<V>Õhtul hõbedane ilu,</V>
<V>Ööl ei õnne ilmumassa.”</V>
<V>Haraklinnu avaldused,</V>
<V>Kirjukuue kuulutused</V>
<V>Kalevida kiirustasid;</V>
<V>Ladus selga lauakoorma,</V>
<V>Seadis sammud sõudsamasti</V>
<V>Metsateesid mõõtemaie,</V>
<V>Lagedaida lõhkumaie.</V>
<V>Kui ta käinud tüki teeda,</V>
<V>Tüki teeda, marga maada,</V>
<V>Kus ei kuskil kinnitusi</V>
<V>Ega sammul sidendusi,</V>
<V>Jõudis vastu Ilmajärvi.</V>
<V>Kaldal mõtles kangelane:</V>
<V>“Kas ma loigukese kohkel</V>
<V>Käiki lähen kõverdama,</V>
<V>Kallist aega kulutama?</V>
<V>Pääsin õnnelt Peipsist läbi,</V>
<V>Sõudsin üle Soome mere,</V>
<V>Mis siin viitu mudalombist?</V>
<V>Küllap pääsen kõntsa kütkest,</V>
<V>Veeren läbi virtsukese.”</V>
<V>Mõtteid nõnda mõlgutelles</V>
<V>Tõstis tema viibimata</V>
<V>Kaldast jalga üle järve,</V>
<V>Astus sammu, astus kaksi,</V>
<V>Hakkas kolmat astumaie,</V>
<V>Sealap kippus sügav vesi</V>
<V>Kaenlaid mehel kastemaie,</V>
<V>Kippus nina niisutama.</V>
<V>Kalevite kange poega</V>
<V>Silmapilku seisatelles</V>
<V>Võõrast lugu vaatamaie,</V>
<V>Pahandusel pajatama:</V>
<V>“Toho! tondilaste loiku,</V>
<V>Musta vähi mudalompi!</V>
<V>Peipsi puutus p...se’eni,</V>
<V>Kippus kastma kellukesta,</V>
<V>Lokutusi loputama;</V>
<V>Sina, häbemata sõge,</V>
<V>Kipud kaenlaid kastemaie,</V>
<V>Mehe kaela märjastama!”</V>
<V>Pajatelles pööranekse</V>
<V>Tuldud jälile tagasi,</V>
<V>Kuni jõudis kuivikulle.</V>
<V>Kaldal käiki kinniteli,</V>
<V>Raputeli mudaräntsa,</V>
<V>Kõntsa pika koibadesta,</V>
<V>Siis aga jälle sammusida</V>
<V>Viru poole veeretama.</V>
<V>Äge päikese palav</V>
<V>Südapäeva sünnitusel</V>
<V>Piinas mehel pihtasida,</V>
<V>Raugendeli keharammu;</V>
<V>Sammul siiski polnud seismist</V>
<V>Ega käigil kinnitusta:</V>
<V>Haraklinnu avaldused</V>
<V>Kodu poole kihutasid.</V>
<V>Kui ta käinud tüki maada,</V>
<V>Mis siis käiki kütkendelles</V>
<V>Võõralikku juhtus vastu?</V>
<V>Vastu juhtus vanaeite,</V>
<V>Soolasortsi sugulane,</V>
<V>Mana targa vanamoori.</V>
<V>Eite istus pajupõõsas,</V>
<V>Laskis laulus laususõnu,</V>
<V>Vägevaida valu vastu,</V>
<V>Võimsaid ussiviha vastu</V>
<V>Tuuleõhku lendamaie,</V>
<V>Miska valu vaigistada,</V>
<V>Nõelamista nõrgendada.</V>
<V>Kalevite kallis poega</V>
<V>Sammusida seisateli</V>
<V>Põõsa äärde puhkamaie,</V>
<V>Memme laulu märkamaie.</V>
<V>Vanaeite, sõnatarka,</V>
<V>Pajupõõsast pajatama:</V>
<V>“Mida karva, Leenakene?</V>
<V>Kuule, armas Leenakene,</V>
<V>Suure soo saksalane,</V>
<V>Paemurde prouakene,</V>
<V>Kulu kuldane emanda,</V>
<V>Ehk oskan sind ära arvata!</V>
<V>Sarapuukarva, sinikakarva,</V>
<V>Sisaliku silma karva,</V>
<V>Oidukarva, orasekarva,</V>
<V>Mäekarva, männikarva,</V>
<V>Sookarva, kanarbikarva,</V>
<V>Kirev sa, kivitagune,</V>
<V>Põõsa alta piigakene?</V>
<V>Võta valu vähendada,</V>
<V>Paistetusta painutada!</V>
<V>Musta madu, mudakarva,</V>
<V>Kooljakarva tõugutigu!</V>
<V>Kas arvid puisse hammustada,</V>
<V>Pajukoorta ehk pureda,</V>
<V>Kui sa inimest ihkasid,</V>
<V>Nõrka looma nõelasid?</V>
<V>Paju alla ma paneksin,</V>
<V>Võsandikku võõrutaksin!</V>
<V>Tule viga vihtlemaie,</V>
<V>Haavasida arstimaie,</V>
<V>Hambaraigu ravitsema,</V>
<V>Puretamist parandama!</V>
<V>Küllap tunned hambaarmid,</V>
<V>Igemete ilapaigad,</V>
<V>Keele nälpamise kohad.</V>
<V>Küll ma tunnen sinu tõugu,</V>
<V>Taotan sinu suguda,</V>
<V>Kust sind viidud, kust sind saadud,</V>
<V>Kust sind, kurja, korjatie,</V>
<V>Salalikku sigitati.</V>
<V>Küllap arvan su suguda,</V>
<V>Korjamise kodadasi:</V>
<V>Sul on sugu sõnnikusta,</V>
<V>Kärnaskonnade kohusta,</V>
<V>Kolgakonnade kudusta,</V>
<V>Hukkaläinud udusta,</V>
<V>Karja jälil kaste’esta.</V>
<V>Issand õhkas õhkudasa,</V>
<V>Vanaisa hingekesta,</V>
<V>Sest sai tigu tihassilma,</V>
<V>Vaglasilma vaarikusta.</V>
<V>Keele ostsid odaotsast,</V>
<V>Hambad tapperi terasta;</V>
<V>Kuub sul kukepuu-karvane,</V>
<V>Pea painupuu sarnane.</V>
<V>Sõmerakarva, savikarva,</V>
<V>Kanarbiku-, kulukarva,</V>
<V>Oleksid ehk ilmakarva,</V>
<V>Taeva-, pilve-, tähekarva,</V>
<V>Siiski tunnen sinu tõu,</V>
<V>Sina minu väest ei pääse!</V>
<V>Ole laia kivi alla,</V>
<V>Keerus puukännu alla,</V>
<V>Käharas ehk loogetie</V>
<V>Mööda mättaid mängimassa,</V>
<V>Kõnni põllupeenderailla,</V>
<V>Põõsapaksus, metsa vahel:</V>
<V>Sulane sina, ma isanda!</V>
<V>Leian sinu ligimailta,</V>
<V>Karistan sind kaugemalta,</V>
<V>Tolla-holla! pilla-villa!</V>
<V>Nüüd sa oled valu saanud.</V>
<V>Suusta sile, peasta villa,</V>
<V>Lõualuudki villadesta,</V>
<V>Villast viisi hammastagi,</V>
<V>Villakarv sul keelekene,</V>
<V>Villane sinu kübara,</V>
<V>Villast võetud üleüldse.”</V>
<V>Kalevite kallis poega,</V>
<V>Kui ta salatarkust saanud,</V>
<V>Ussisõnu pähe õppind,</V>
<V>Tõttas teeda tallamaie,</V>
<V>Seadis jõudsalt sammusida</V>
<V>Viru poole veeretama.</V>
<V>Metsavarjul võttis meesi</V>
<V>Päevapalavat puhata.</V>
<V>Küljeaset kohendelles</V>
<V>Puistas metsa pilla-palla,</V>
<V>Murdis maha mändisida,</V>
<V>Katkus maha kuuskesida,</V>
<V>Tugevaida tammesida,</V>
<V>Pikemaida pihlakaida,</V>
<V>Laiemaida leppasida;</V>
<V>Ladus puida lademesse,</V>
<V>Kokku kõrgelt hunnikusse,</V>
<V>Langes ise lademelle</V>
<V>Leiba luusse laskemaie,</V>
<V>Kurnand keha karastama.</V>
<V>Sai ta puhu suikunud,</V>
<V>Päevapalavust puhanud,</V>
<V>Ladus selga lauakoorma,</V>
<V>Siis aga jälle sammumaie.</V>
<V>Käänas teelta kurakäele</V>
<V>Otse Endla järve äärde,</V>
<V>Sammus siis silmasihilla</V>
<V>Piki sooda edaspidi.</V>
<V>Punetelles päikene</V>
<V>Veniteli varjusida</V>
<V>Õhtu hõlmal pikenema.</V>
<V>Juba jõudis ehavilu</V>
<V>Koormakandjat karastama,</V>
<V>Kui ta kaugelt künka tagant</V>
<V>Suitsu juhtus silmamaie,</V>
<V>Mis kui kütiskõrvetuse,</V>
<V>Miiliaugu musta suitsu</V>
<V>Pilvepaksult üles paisus,</V>
<V>Taevast tahtis tumendada.</V>
<V>Sammusida sirutelles</V>
<V>Tõttas Kalev künka poole.</V>
<V>Ligemalle minnes leidis</V>
<V>Künkakese kõrval koopa;</V>
<V>Sealtap läikis tuleleeki,</V>
<V>Mis siin suitsu sünniteli.</V>
<V>Kindlalt ahelate kütkes</V>
<V>Rippus kaunis keedukatel</V>
<V>Suitsu keskel koopasuussa.</V>
<V>Paja ümber tulepaistel</V>
<V>Istusivad kükakili</V>
<V>Kolme meesta, tahmapalet,</V>
<V>Kes seal tulda kohendasid,</V>
<V>Vahtu võtsid leemepajalt.</V>
<V>Käigist väsind kangelane</V>
<V>Koopasuussa seisatelles</V>
<V>Mõtteid nõnda mõlgutama:</V>
<V>“Õnneks leian öömaja,</V>
<V>Parajada puhkepaika,</V>
<V>Sooja rooga õhtusöögiks,</V>
<V>Mis ju kaua pole maitsend.”</V>
<V>Noored mehed tule ääres</V>
<V>Isekeskis irvitama,</V>
<V>Tulijada tunnistama,</V>
<V>Kes neil kehasta ja koormast</V>
<V>Üsna võõravääraline,</V>
<V>Imekomblik ilmumine.</V>
<V>Kalevite kange poega</V>
<V>Viskab lauakoorma maha,</V>
<V>Astub sammu ligemalle,</V>
<V>Siisap sõnu sahkamaie:</V>
<V>“Mida rooga, mehikesed,</V>
<V>Kattelassa keedetakse?</V>
<V>Peab teil pikki pidusida,</V>
<V>Saaja suuri ehk tulema?”</V>
<V>Mehed mõistsid, kostsid vastu,</V>
<V>Pajatasid tulepaistelt:</V>
<V>“Katel keedab kallist rooga,</V>
<V>Keedab isa õhtusööki,</V>
<V>Tagurpäri-taadi toitu,</V>
<V>Vastuoksa-eide rooga,</V>
<V>Pööraspea-piigade putru,</V>
<V>Lustileenta langudelle.</V>
<V>Kui meil pidu peetanekse,</V>
<V>Suuri söömi tehtanekse,</V>
<V>Siisap tõuras tapetakse,</V>
<V>Suuri härga surmatakse;</V>
<V>Sada tuleb surmamaie,</V>
<V>Viissada veristama,</V>
<V>Tuhat meesta tappemaie.</V>
<V>Täna keemas kehva katel,</V>
<V>Keemas vaese mehe vara,</V>
<V>Pole muud kui põdrapoolik,</V>
<V>Vana kuldi küljekesed,</V>
<V>Karu maks ja kopsukesed,</V>
<V>Noore hundi neerurasva,</V>
<V>Vana karu kamarada,</V>
<V>Põhjas kotka pesamuna –</V>
<V>Sest saab Sarvik õhtuservet,</V>
<V>Vanamoori mokakastet,</V>
<V>Koer saab laket katlapõhjast,</V>
<V>Kassi kausi riismeida;</V>
<V>Pühkmed jäävad kokkadelle,</V>
<V>Jäävad osaks orjadelle.</V>
<V>Linapead on iseleival,</V>
<V>Neitsid noorukesed koogil,</V>
<V>Mis on teinud vanamoori,</V>
<V>Sortsitulel küpsetanud:</V>
<V>Sealt saab saia sõsaraile,</V>
<V>Närvatoitu neidudelle.”</V>
<V>Kalevipoeg pajatama:</V>
<V>“Toho, tondilaste kokad,</V>
<V>Solgileeme sobitajad!</V>
<V>Kes see hullemada kuulnud,</V>
<V>Imedamat unes näinud!</V>
<V>Kentsakamat leemekeetu</V>
<V>Ei võind sortsi sobitada,</V>
<V>Tuuslar ise toimetada!”</V>
<V>Üks neist meestest mõistis kohe,</V>
<V>Kavalasti kostis vastu:</V>
<V>“Meie katel keetanekse</V>
<V>Võõrast rooga valmistelles</V>
<V>Neljapäeval nõidadelle</V>
<V>Rammukosutavat rooga,</V>
<V>Keedab kehatugevusta</V>
<V>Targa tuuslar-taatidelle,</V>
<V>Sortsi poegadelle sööki;</V>
<V>Keedab vihavõttijada,</V>
<V>Kadeduse kergendajat,</V>
<V>Kurja silma kustutajat,</V>
<V>Keedab nooremate kasuks</V>
<V>Armumeele alustajat,</V>
<V>Südamete sütitajat.”</V>
<V>Kalevipoeg pajatama:</V>
<V>“Kui on katlal kümme keetu,</V>
<V>Pajal palju valmistusi,</V>
<V>Siis ei maksa õhtusööki</V>
<V>Tühjal kõhul oodatagi.</V>
<V>Juhatage, kulla vennad,</V>
<V>Kus te peremehe koda,</V>
<V>Tagurpäri-taadi tuba,</V>
<V>Vastuoksa-eide vari,</V>
<V>Pööraspea-piigade paika!</V>
<V>Karedamal kaunakesel</V>
<V>Vahest magus ivakene,</V>
<V>Koredamal koorukesel</V>
<V>Vahest sile sisukene.”</V>
<V>Pajahoidjad poisikesed</V>
<V>Pilkamisi pajatama:</V>
<V>“Kui sa astud kamberini,</V>
<V>Tallad teeda tubadeni,</V>
<V>Vaata enne, vennikene!</V>
<V>Aja siis silmad avali,</V>
<V>Et ei eksi jälgedelta,</V>
<V>Kaota käesta kodurada:</V>
<V>Libe hiirel lõksuminek,</V>
<V>Paha väljapääsemine.”</V>
<V>Kalev mõistis, kostis vastu:</V>
<V>“Meest ei jõua müürid hoida</V>
<V>Ega kaljud kammitseda!</V>
<V>Tugevus ei kaota teeda,</V>
<V>Rammul rohkesti radasid.”</V>
<V>Pajahoidjad poisikesed</V>
<V>Joonelt teeda juhatama:</V>
<V>“Käi sa otse koopakurku,</V>
<V>Vaata, seal leiad värava;</V>
<V>Kummardele selga küüru,</V>
<V>Lase alla libamisi</V>
<V>Pugedes urgastee põhja!</V>
<V>Veere sammul, vennikene,</V>
<V>Käsikaudu katsudelles,</V>
<V>Küllap leiad toaukse!”</V>
<V>Kalevite kange poega</V>
<V>Hakkas rada rändamaie,</V>
<V>Tuisul teeda tallamaie,</V>
<V>Kõndis tüki küürakili,</V>
<V>Teise tüki käpakili.</V>
<V>Pajahoidjad poisikesed</V>
<V>Isekeskis irvitama:</V>
<V>“Karu läks kassi pesasse,</V>
<V>Lõvi lingupaeladesse,</V>
<V>Kuhu naha kaotanekse!”</V>
<V>Kalevite kange poega</V>
<V>Tõttas teeda tüdimata,</V>
<V>Ehk küll käiki küürakili,</V>
<V>Roomakili mehel raske;</V>
<V>Umbekitsas pime urgas</V>
<V>Tegi teele tõkkeida.</V>
<V>Kaugelt hakkas tulekuma</V>
<V>Pimedasse paistemaie;</V>
<V>Silma võis nüüd selitelles</V>
<V>Jalga jälle juhatada.</V>
<V>Urgastee läks laiemaksi,</V>
<V>Kasvas ajult kõrgemaksi,</V>
<V>Kuni Kalevite poega</V>
<V>Püsti pääses kõndimaie.</V>
<V>Kõrge koopa keske’ella</V>
<V>Lae küljes rippus lampi,</V>
<V>Valgustelles vaatajalle</V>
<V>Kõik, mis silma kukkunekse.</V>
<V>Tagaseina oli tehtud</V>
<V>Kaunis laia toauksi.</V>
<V>Uksepiida kõrval seisid</V>
<V>Kaksi ämbrit kõrvutie,</V>
<V>Mõlemates oma märga,</V>
<V>Isesugusta vedelat;</V>
<V>Üks oli valge, piimakarva,</V>
<V>Teine tõmmu, tõrvakarva.</V>
<V>Toaukse tagant tungis</V>
<V>Vokikeste rattavurin,</V>
<V>Värtna veeremise virin,</V>
<V>Ketrajate kena helin,</V>
<V>Piigakeste lustilaulu.</V>
<V>Kalev sala kuulamaie.</V>
<V>Piiga laul aga laksateli:</V>
<V>“Õekesed hellakesed,</V>
<V>Käharpeaga kaunikesed,</V>
<V>Linalakad linnukesed!</V>
<V>Igavuse ikkekene</V>
<V>Vaevab vaeseid voki taga</V>
<V>Kuldalõnga keerutelles,</V>
<V>Hõbeheideid venitelles.</V>
<V>Eks meid enne olnud hulka,</V>
<V>Eks meid paikus käinud parvi,</V>
<V>Eks meil olnud pidupõlvi,</V>
<V>Eks meil õitsend parem aega</V>
<V>Enne isa õue pealla,</V>
<V>Vanemate vainudella?</V>
<V>Eks me ehtind õhtu eella,</V>
<V>Plettind puna paeladesse,</V>
<V>Kuldakarva kirjadesse,</V>
<V>Läinud külakiige peale</V>
<V>Õhtulusti hõiskamaie?</V>
<V>Seljas olid siidisärgid,</V>
<V>Kroogitud käiksed käessa,</V>
<V>Helmekorrad ümber kaela,</V>
<V>Suuri sõlgi rindadella,</V>
<V>Kuldasõrmuksed sõrmessa,</V>
<V>Poortidest pärjad peassa,</V>
<V>Kuldatressid pärgadella,</V>
<V>Siidirätikud kaelassa,</V>
<V>Siidisukad jalgadella.</V>
<V>Eks me enne tunnud õnne,</V>
<V>Eks me enne näinud ilu,</V>
<V>Rohkest’ pidul rõõmusida!</V>
<V>Nüüdap leina kaotab lusti,</V>
<V>Nüüdap kurbus võtab karva,</V>
<V>Puna neiu palgeilta.</V>
<V>Vangis võõra voli alla</V>
<V>Kanakesed kamberissa,</V>
<V>Tuvid üksi tubadessa,</V>
<V>Kus ei kaugelt kuulajaida,</V>
<V>Hüva õnne soovijaida,</V>
<V>Ega käimas kosilasi.</V>
<V>Igavuses hallitame,</V>
<V>Kurvastuses kolletame</V>
<V>Voki taga, vaesekesed!</V>
<V>Või ei vaata armukesta,</V>
<V>Teretada tuttavada,</V>
<V>Kätt ei anda kalli’ille!</V>
<V>Tuleks kaugelt teinepooli,</V>
<V>Tuleks täkulla tantsides</V>
<V>Enne valget alla õue</V>
<V>Leinajaida lepitama,</V>
<V>Kurvastusi kahandama,</V>
<V>Pisaraida pillutama!</V>
<V>Tuleks päike-peiukene,</V>
<V>Piigasida päästemaie;</V>
<V>Tuleks kuu kui kosilane</V>
<V>Neiukesi naljatama,</V>
<V>Leinapõlvest lunastama,</V>
<V>Tuleks tähti-poisikene</V>
<V>Tuvikesi tahtemaie,</V>
<V>Vangist välja aitamaie;</V>
<V>Tuleks, kes ta ise tahes,</V>
<V>Tuleks üks tuulest tuisatud,</V>
<V>Tuleks vilets või vigane,</V>
<V>Kui aga oleks isane!”</V>
<V>Kalevite kallis poega,</V>
<V>Kui oli kuulnud neiu lugu,</V>
<V>Püüdis ukse lahti päästa,</V>
<V>Tabast lahtie tõugata,</V>
<V>Piitadesta painutada.</V>
<V>Kaljuseina kindlusella</V>
<V>Seisis värav vankumata,</V>
<V>Uksepiidad paindumata.</V>
<V>Kalevite kange poega</V>
<V>Püüdis häälta pettelikult</V>
<V>Madalamaks moonutada,</V>
<V>Peenemaksi painutada,</V>
<V>Hakkas laulu laskemaie,</V>
<V>Sõnasida seadimaie:</V>
<V>“Läksin lustil kõndimaie,</V>
<V>Mööda metsi hulkumaie,</V>
<V>Meeletuju tuulutama,</V>
<V>Murekoormat kergitama;</V>
<V>Talv oli läinud tänavast,</V>
<V>Nurmed alles noorusella.</V>
<V>Mis ma leidsin lepikusta,</V>
<V>Kogemata kaasikusta?</V>
<V>Laidsin neiud neljakesi</V>
<V>Madaraida kiskumassa,</V>
<V>Puujuuri puistamassa,</V>
<V>Turbaida tuhnimassa.</V>
<V>Pead valged, põsed punased,</V>
<V>Sitikmustad silmakulmud.</V>
<V>Ei ma julgend juurde minna,</V>
<V>Ei olnud südant sülle võtta.</V>
<V>Läksin koju leinatessa,</V>
<V>Ukse ette nutte’essa.</V>
<V>Taati minulta küsima,</V>
<V>Eite asja nõudemaie:</V>
<V>“Miks sa nutad, poega noori?</V>
<V>Miks sa kurdad kevadella?”</V>
<V>“Mis ma nutan, taadikene!</V>
<V>Mis ma kurdan, eidekene!</V>
<V>Läksin lustil kõndimaie,</V>
<V>Varaselta vaatamaie;</V>
<V>Mis seal leidsin lepikusta,</V>
<V>Kogemata kaasikusta?</V>
<V>Leidsin neiud neljakesi</V>
<V>Madaraida kiskumassa,</V>
<V>Puujuuri puistamassa,</V>
<V>Turbaida tuhnimassa,</V>
<V>Pead valged, põsed punased,</V>
<V>Sitikmustad silmakulmud.</V>
<V>Ei ma julgend juurde minna,</V>
<V>Ei olnud südant sülle võtta,</V>
<V>Läksin koju leinatessa.”</V>
<V>Taati mõistis, kostis vastu:</V>
<V>“Ole vaita, poega noori!</V>
<V>Küll panen ammu püüdemaie,</V>
<V>Nooled pikad noppimaie.”</V>
<V>Poega vastu pajatama:</V>
<V>“Oh mu armas taadikene!</V>
<V>See pole ammupüüdemine</V>
<V>Ega noolenoppimine;</V>
<V>See on kulla ostemine,</V>
<V>Hõbeda lunastamine,</V>
<V>Kallima kauba ostetava.</V>
<V>Küll lähen linnast tooma kaupa,</V>
<V>Poekambrist poortisida,</V>
<V>Leti tagant lintisida,</V>
<V>Seina pealta siidisida –</V>
<V>Seega petan neiukesed.”</V>
<V>Võtsin hoielda hobuda,</V>
<V>Ratsukesta ravitseda,</V>
<V>Kõrvikesta kosutada;</V>
<V>Siis panin ratsu rakke’esse,</V>
<V>Sametise sadulasse,</V>
<V>Hõbedase helmestesse,</V>
<V>Vaskiselga valjaisse;</V>
<V>Läksin kaugelt kosimaie,</V>
<V>Neiukesi otsimaie:</V>
<V>Veerin teie väravasse,</V>
<V>Tulin teie ukse taha.”</V>
<V>Neiu kuulis kamberissa,</V>
<V>Laulis vastu lõksutelles:</V>
<V>“Külapoiss mul, kulla venda,</V>
<V>Kaugelt tulnud kosilane!</V>
<V>Õnnetunnil oled tulnud</V>
<V>Piigakesta püüdemaie;</V>
<V>Peremees on kodunt läinud</V>
<V>Asjasida ajamaie,</V>
<V>Eite kooki küpsetamas,</V>
<V>Laste leiba vaalimassa,</V>
<V>Õde noorem hanekarjas</V>
<V>Lestajalgu lepitamas,</V>
<V>Teine kulda küürimassa,</V>
<V>Hõbeasju haljastamas;</V>
<V>Mina üksi, kurba lindu,</V>
<V>Leinaikkes lõokene,</V>
<V>Vokivärtnaid veeretamas,</V>
<V>Kuldalõnga ketramassa,</V>
<V>Hõbeheideid korrutamas.</V>
<V>Kuule, kallis külapoissi,</V>
<V>Petiskeelil peiukene!</V>
<V>Kasta oma käppasida</V>
<V>Ukse kõrval ämberisse,</V>
<V>Kussa märga tõmmut karva,</V>
<V>Tugevuse toetaja:</V>
<V>Siis su käpal kasvab võimu,</V>
<V>Raudarammu rusikalle,</V>
<V>Miska kaljuseinad murrad,</V>
<V>Lõhud raudased väravad,</V>
<V>Teraksesta tehtud tornid.</V>
<V>Kui peab kangus kahanema,</V>
<V>Liiga-rammu rammestama,</V>
<V>Võimus käesta võõrdumaie,</V>
<V>Kasta käsi teise ämbri,</V>
<V>Kussa märga piimakarva,</V>
<V>Tugevuse taltsutaja,</V>
<V>Kange väe kustutaja, –</V>
<V>Muidu tugev käsi murrab</V>
<V>Pihuks kõik, mis ette puutub.”</V>
<V>Kalevite kange poega</V>
<V>Tõttas käsku täitemaie,</V>
<V>Kuidas piiga pajatanud,</V>
<V>Neitsi noori õpetanud.</V>
<V>Käppa kastes tundis kohe</V>
<V>Tugevusta tõusemaie,</V>
<V>Käes rammu kasvamaie.</V>
<V>Kui ta võttis uksest kinni,</V>
<V>Põrkas kõigi piitadega</V>
<V>Prantsatelles põrmandalle.</V>
<V>Kui ta üle lävepaku</V>
<V>Jalga tõstnud tubadesse,</V>
<V>Kanna pannud põrmandalle,</V>
<V>Kargas neitsi kohkudessa</V>
<V>Kärmeil kannul voki tagant,</V>
<V>Pistis tuulil putkamaie,</V>
<V>Lendas üle läve kambri.</V>
<V>Neitsikene noorukene</V>
<V>Kanget käppa karte’essa</V>
<V>Neitsipillil palumaie:</V>
<V>“Kallis kange mehe poega,</V>
<V>Tuulest tulnud peiukene!</V>
<V>Ära pista raudakäppa,</V>
<V>Näpukesta neitsikesse,</V>
<V>Enne kui võimu vähendad,</V>
<V>Enne kui kangust kahandad,</V>
<V>Nõiaväge nõrgendad.</V>
<V>Kasta käppa teise ämbri,</V>
<V>Kussa märga piimakarva,</V>
<V>Kange rammu kahandaja!”</V>
<V>Kalevite kallis poega</V>
<V>Pani naeruks pajatusta,</V>
<V>Noore neitsi kohkumista,</V>
<V>Mõtles ise omas meeles:</V>
<V>Ega käsi hellitelles</V>
<V>Kahju ei või kasvatada.</V>
<V>Neiukene noorukene</V>
<V>Pisarpillil palumaie:</V>
<V>“Ära veere, vennikene,</V>
<V>Ära astu ligemalle!</V>
<V>Määratuks sind Taara loonud,</V>
<V>Vanaisa valmistanud,</V>
<V>Tugevamaks nõidus teinud,</V>
<V>Sortsimärga sünnitanud.</V>
<V>Vist sa oled, kallis võõras,</V>
<V>Kuulus Kalevite poega,</V>
<V>Kangelaste kasvandikku,</V>
<V>Sulevite sugulane,</V>
<V>Alevite armas sõber?</V>
<V>Sellest, kui ma kodu kasvin,</V>
<V>Lilleke eide lepikus,</V>
<V>Orjavitsa alla õue,</V>
<V>Angervaksa aia ääres,</V>
<V>Kullerkuppu koppelissa,</V>
<V>Imelikke ilmutusi</V>
<V>Sadadena kuulda saanud,</V>
<V>Tuhandeilla enne tulnud.”</V>
<V>Piigakese pärimised,</V>
<V>Sõbrasõnal soovimised</V>
<V>Jäävad joonelt vastamata.</V>
<V>Kalevite mõttekäigid</V>
<V>Teisel tuulel tuiskamassa,</V>
<V>Teisel luhal luusimassa.</V>
<V>Lävest üle astudessa,</V>
<V>Võõrast tuba vaadatessa</V>
<V>Oli kohe kogemata</V>
<V>Mõnusama mehe mõõga</V>
<V>Tagaseinassa silmanud.</V>
<V>Varnas rippus kallis vara,</V>
<V>Teises varnas mõõga kõrval</V>
<V>Väike pajuvitsakene,</V>
<V>Kolmandamas suvikübar,</V>
<V>Vana kaabulotikene.</V>
<V>Kalevite kange poega,</V>
<V>See ei kuulnud neiu kutsu</V>
<V>Ega vaatnud vitsakesta,</V>
<V>Pidand lugu kübarasta;</V>
<V>Mõtted käisid mõõga peale,</V>
<V>Soovisivad sõjariista.</V>
<V>Seda olid salasepad,</V>
<V>Maa-alused meisterid</V>
<V>Salakojas sünnitanud,</V>
<V>Varjupaigas valmistanud.</V>
<V>Kui ta mõttes mõõka mõõtnud,</V>
<V>Pärast nõnda pajatama:</V>
<V>“Siin on, mis ma unes nägin,</V>
<V>Magadessa ette mõistsin,</V>
<V>Arudel enne arvasin:</V>
<V>See’p see mõõka mulle tehtud,</V>
<V>Salakojas sünnitatud</V>
<V>Kadund mõõga kohatäitjaks,</V>
<V>Mis on Kääpasse maetud.”</V>
<V>Piiga kambrist palumaie:</V>
<V>“Kuule, kulla vennikene!</V>
<V>Jäta mõõka võttemata,</V>
<V>Sõjariista Sarvikulle;</V>
<V>Võta pajuvitsakene,</V>
<V>Võta varjukaabukene:</V>
<V>Pajuvitsa päästab põrgust,</V>
<V>Kübar kurja kiusatusest.</V>
<V>Mõõga võid sa mõnusama</V>
<V>Sepal lasta sobitada,</V>
<V>Mõõka oskab meister teha,</V>
<V>Selli tarka sünnitada;</V>
<V>Aga kallist kaabukesta,</V>
<V>Pajuvitsa väetikesta</V>
<V>Või ei ilmas kuskil leida.</V>
<V>Kübaral on kümme väge,</V>
<V>Vitsal seitse saladusi,</V>
<V>Üheksa veel isevoli.</V>
<V>Soovimiste sõuendusel,</V>
<V>Tahtemiste täitemisel</V>
<V>Vitsakene väga vägev,</V>
<V>Kübar kangem abimeesi,</V>
<V>Targem asja toimetaja.”</V>
<V>Kalevite kange poega</V>
<V>Mõistis kohe, kostis vastu:</V>
<V>“Küllap jõuan soovimisi</V>
<V>Tahtemisel talitada</V>
<V>Ilma sortsikübarata,</V>
<V>Nõiavitsa aitamata.</V>
<V>Tuuslarite tuulesõidud,</V>
<V>Sortsilaste sünnitused,</V>
<V>Tühja-taadi tembutused</V>
<V>Saa ei meesta eksitama,</V>
<V>Kangelasta kütkendama;</V>
<V>Tugevus teede tegija,</V>
<V>Rammu radade rajaja.”</V>
<V>Neitsikene noorukene</V>
<V>Vaidlemista vaigistelles</V>
<V>Võttis kübara varnasta,</V>
<V>Võttis kätte kaabukese,</V>
<V>Mis ei vildist vanutatud,</V>
<V>Villast olnud valmistatud</V>
<V>Ega karvadest kogutud;</V>
<V>Kübar oli küüntelaastust,</V>
<V>Korjatud küünte kildudest</V>
<V>Targal kombel ise tehtud.</V>
<V>Piigakene pajatelles</V>
<V>Kübarada kiitemaie:</V>
<V>“See’p see kübar maksab kallis,</V>
<V>Maksab määratuma hinna,</V>
<V>Kallima kui kuningriigi,</V>
<V>Sest ei teista sarnalista</V>
<V>Suures ilmas pole saada,</V>
<V>Laias ilmas iial leida.</V>
<V>Mis sa soovimiste sõudel,</V>
<V>Igatsuste ihkamisel</V>
<V>Iial peaksid himustama:</V>
<V>Kaapu kohe kasvatamas,</V>
<V>Tahtemista täitemassa.”</V>
<V>Naljapärast pani neitsi</V>
<V>Kaabukese oma pähe,</V>
<V>Sõnul ise soovimaie:</V>
<V>“Kasva, kasva, kulla neiu!</V>
<V>Sirgu, sirgu, sinisilma!</V>
<V>Kasva Kalevi kõrguseks,</V>
<V>Sirgu sõbra suuruseksi!”</V>
<V>Silmanähes sirgus sõsar,</V>
<V>Kasvas küünra, kasvas kaksi,</V>
<V>Sirgus sülla, sirgus kaksi,</V>
<V>Kasvas Kalevi kõrguseks,</V>
<V>Sirgus sõbra suuruseksi.</V>
<V>Kalevite kallis poega</V>
<V>Neitsi naljamängi nähes,</V>
<V>Kiire’esti kasvamista,</V>
<V>Silmapilgul sirgumista,</V>
<V>Võttis kaabu neitsi peasta,</V>
<V>Pani endale päheje,</V>
<V>Siisap soovil sõnaldama:</V>
<V>“Vaju, vaju, vennikene!</V>
<V>Kärssu, kärssu, kange meesi!</V>
<V>Vaju sülda väiksemaksi,</V>
<V>Mõni sülda madalamaks,</V>
<V>Kärssu kokku kera kombel,</V>
<V>Sõsara noore sarnaseks!”</V>
<V>Kalev hakkas kahanema,</V>
<V>Vajus vaksa, vajus kaksi,</V>
<V>Kahanes veel mõne küünra,</V>
<V>Vajus piiga vääriliseks,</V>
<V>Sõsaralle sarnaliseks.</V>
<V>Neitsikene noorukene,</V>
<V>Küll sa võtsid kübarada,</V>
<V>Võtsid kaabu peiu peasta,</V>
<V>Panid endale päheje,</V>
<V>Sigitasid soovimisi,</V>
<V>Et sa saaksid endiseksi,</V>
<V>Loodud looma kohaseksi.</V>
<V>Silmapilgul vajus sõsar,</V>
<V>Kärssus kokku kullakene</V>
<V>Loodud looma radadelle.</V>
<V>Kalevite kallis poega</V>
<V>Neitsi nalja naeratama,</V>
<V>Pärast nõnda pajatama:</V>
<V>“Sinu pärast, sõsar noori,</V>
<V>Tahan täna titekeseks,</V>
<V>Pisukeseks poisiks jääda,</V>
<V>Tahan kui tammetõruke,</V>
<V>Kenakene kurnitappi</V>
<V>Väikselt põrandal veereda.”</V>
<V>Soovituste sõudetäitjat,</V>
<V>Küüntest tehtud kübarada</V>
<V>Käest ei raatsind kaotada,</V>
<V>Mõtles aga omas meeles:</V>
<V>Kui tuleb tüli kogemata,</V>
<V>Veereb viletsuse vihma,</V>
<V>Rahesadu raskemada</V>
<V>Äkitselta ähvardama,</V>
<V>Küllap kübar kiireline</V>
<V>Kangemada kasvatamas,</V>
<V>Suuremada sünnitamas.</V>
<V>Pisukese poisi põlves</V>
<V>Pidas tema lustipidu,</V>
<V>Naljamängi neitsiga.</V>
<V>Kahekesi kallid lapsed</V>
<V>Tantsil tuba talla’avad,</V>
<V>Põrandalla pööritavad,</V>
<V>Kui oleks tuba toomingane,</V>
<V>Pähkelpuista tehtud põrand,</V>
<V>Pihlakasta uksepiidad,</V>
<V>Vahterasta vaheseinad,</V>
<V>Kui oleks kullassa kutsutud,</V>
<V>Hõbedas neid hõigatud</V>
<V>Laulusida lõksutama,</V>
<V>Mis ju meelest mitu läinud,</V>
<V>Mitu kenamat kadunud.</V>
<V>Neitsikene noorukene</V>
<V>Palus tuppa teise piiga,</V>
<V>Kes see kulda küürimassa,</V>
<V>Hõbedada haljastamas,</V>
<V>Vaski oli vaalimassa;</V>
<V>Kutsus õe kolmandama,</V>
<V>Kes see käinud hanekarjas</V>
<V>Lestajalgu lepitamas,</V>
<V>Kutsus õed kahekesi</V>
<V>Võõrast venda vaatamaie.</V>
<V>Piigakesed pajatama:</V>
<V>“Lukutagem köögiuksed,</V>
<V>Pangem ette pöörakesed,</V>
<V>Tabad kindlad ukse taha,</V>
<V>Et ei vanaeite pääse</V>
<V>Meie pidu pillamaie!”</V>
<V>Köögiuksed pandi kinni.</V>
<V>Eite kooki küpsetelles</V>
<V>Läind kui hiirekene lõksu,</V>
<V>Võind ei enam välja päästa</V>
<V>Lustipidu lühendama.</V>
<V>Kalevite kallis poega</V>
<V>Tegi nalja neidudelle,</V>
<V>Ajaviitust armsatelle,</V>
<V>Lubades neid lunastada,</V>
<V>Põrgupõlvest päästaneda:</V>
<V>“Küllap viin teid kolmekesi</V>
<V>Päikese paiste’elle,</V>
<V>Püüan teile peiukesi,</V>
<V>Kosilasi kasvatada,</V>
<V>Sugulastest soovitada;</V>
<V>Soovin ühe Suleville,</V>
<V>Annan teise Aleville,</V>
<V>Kolmanda kannupoisile.</V>
<V>Mina ise, noori meesi,</V>
<V>Kasupoisike, ei kosi,</V>
<V>Või ei väeti naista võtta:</V>
<V>Pean veel sülla sirgunema,</V>
<V>Paari vaksa paisumaie,</V>
<V>Tüki saama targemaksi,</V>
<V>Teise tüki taltsamaksi,</V>
<V>Enne kui võin välja minna</V>
<V>Kodukana kosimaie.</V>
<V>Nüüdap, kulli kõvernokka,</V>
<V>Lendan, kägu, lepikusse,</V>
<V>Lendan lustil luhtadelle</V>
<V>Õnnepidu otsimaie.”</V>
<V>Mitmeida lustimänge</V>
<V>Võeti ajaviite’eksi:</V>
<V>Kulli puistas kanapoegi –</V>
<V>Kalev kulli, piigad kanad;</V>
<V>Sõidetie sõgesikku,</V>
<V>Hakati sõrmust otsima,</V>
<V>Naabrimängi naljapärast,</V>
<V>Peitusmängi pidamaie,</V>
<V>Mis ei laulik jõuaks laulda,</V>
<V>Keelil kõike kuulutada.</V>
<V>Meelest läinud laulud kenad,</V>
<V>Peast pulmapillikesed,</V>
<V>Käest kuldsed kuulutused,</V>
<V>Meelest mõned magusamad.</V>
<V>Kui kord lõpeb lustipäeva,</V>
<V>Õnneööde hõiskamine,</V>
<V>Kui saab noorus närtsimaie,</V>
<V>Puna palgeilt kahvatama,</V>
<V>Siis on lõpul lauluaega,</V>
<V>Kaotab kägu kukkumise,</V>
<V>Ööbik iluhüüdemise,</V>
<V>Lõokene lustitralli,</V>
<V>Neitsi noorta häälekese.</V>
<V>Kui ei pika ilu peale</V>
<V>Peiupillil tantsidessa</V>
<V>Piigal tõuse pillikesta,</V>
<V>Kahetsuse kurvastusi,</V>
<V>Lustipidult leinamisi,</V>
<V>Siis võib pidu pajatelles</V>
<V>Luike lustikeelel laulda.</V>
</TEXT>
</ITEM>
<ITEM nro="kalevipoeg14" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>14</ID>
</META>
<TEXT>
<CPT>Neljateistkümnes lugu</CPT>
<K>Allmaailma vaatlus • Esimene võitlus Sarvik-taadiga • Lahkumine</K>
<V>Oleks laulupoega noorem,</V>
<V>Oleks, mis ta enne olnud</V>
<V>Kevadises kaunis ilus,</V>
<V>Suvepiiri palistusel,</V>
<V>Siis ta laulaks pika päeva,</V>
<V>Laulaks läbi talveöögi,</V>
<V>Laulaks nalja ehk nädala,</V>
<V>Kukutelles poole kuuda</V>
<V>Kalevite kaunist mängi</V>
<V>Põrgupere piigadega,</V>
<V>Laulaks, et metsad müraksid,</V>
<V>Kaljud vastu kargeleksid.</V>
<V>Aga laulik, õhtukukke,</V>
<V>Suvest lahkund luigekene,</V>
<V>Pöörab silmad igatsedes</V>
<V>Õnnepäeva hommikulle,</V>
<V>Noorepõlve nurmedelle,</V>
<V>Kus veel kenamadki kirjad,</V>
<V>Ilusamad õnnelilled</V>
<V>Rõõmuvaipa valmistasid;</V>
<V>Kus veel elu õrnal rinnal</V>
<V>Soemalt mõni sõbrasüda</V>
<V>Õnnelikult vastu õhkas;</V>
<V>Kus veel kevadisel murul</V>
<V>Külakiige kergitusel</V>
<V>Sõstrasilmad sõbralikult</V>
<V>Heldusella hiilgasivad – –</V>
<V>Millal saab lauliku kevade</V>
<V>Armul tagasi tulema?</V>
<V>Tõuse, laulu koidukene,</V>
<V>Tõuse kui see päevatera</V>
<V>Minu vaimusilmadesse!</V>
<V>Paista muistsepõlve päevi</V>
<V>Hämarusest ärkamaie,</V>
<V>Pilvepaksust paistemaie!</V>
<V>Kalevite kallil pojal</V>
<V>Ei sõit’ ilu jõgepidi,</V>
<V>Mäng ei kullast mäge pidi;</V>
<V>Ilu oli pikalla öölla</V>
<V>Lustipidul lõppemata,</V>
<V>Mäng ei lasknud noorel mehel</V>
<V>Aega minna igavaksi</V>
<V>Ega nali neidudelle</V>
<V>Unesõba silmadelle.</V>
<V>“Oh, kui ööl’ ei hirmutuseks</V>
<V>Päikest tuleks paistemaie!”</V>
<V>Nuttis juba mitu noorta</V>
<V>Kadund armu kahetsedes,</V>
<V>Kui ta salalõimesiidi</V>
<V>Kangasjalgel kujutie.</V>
<V>Vanaeite köögis vangis</V>
<V>Istus kui lõksus hiireke,</V>
<V>Kust ei võinud kasutütreid</V>
<V>Kalleid minna keelamaie.</V>
<V>Teisel päeval läksid piigad</V>
<V>Kaleviga kõndimaie,</V>
<V>Läksid maja näitamaie,</V>
<V>Varakambreid vaatamaie;</V>
<V>Palged alles punetasid</V>
<V>Neitsidel veel naljatusest,</V>
<V>Miska öö neil õnnemängil</V>
<V>Lustilikult mööda läinud.</V>
<V>Nemad läksid kiviuksest</V>
<V>Kõrge kivivõlvi alla,</V>
<V>Kõndisivad kivist teeda</V>
<V>Tüki maada veel edasi;</V>
<V>Seal tuli vastu rikas tuba.</V>
<V>Tuba oli rauast tehtud,</V>
<V>Seinanurgad teraksesta,</V>
<V>Raudauksed, raudaaknad,</V>
<V>Raudalaed ja raudpõrandad;</V>
<V>Raudaahi seisis nurgas,</V>
<V>Raudakeris ahjuotsal,</V>
<V>Raudakummi keriksella,</V>
<V>Raudasängi seina ääres,</V>
<V>Raudalaud keset põrandat,</V>
<V>Raudatoolid laua ümber,</V>
<V>Raudapingid ahju kõrval;</V>
<V>Rauast olid parred tehtud,</V>
<V>Parrevarred rauast taotud,</V>
<V>Raudakirstud igas nurgas,</V>
<V>Raudavara kirstudessa.</V>
<V>Vanem piiga pajatelles</V>
<V>Pani sõna sõudemaie:</V>
<V>“See on vana Sarvik-taadi</V>
<V>Töötuba sulastelle,</V>
<V>Orjapoiste varjupaika,</V>
<V>Teopoiste pärispaika:</V>
<V>Siin neid vaeseid vaevatakse,</V>
<V>Mitmel puhul piinatakse.”</V>
<V>Nemad läksid raudauksest</V>
<V>Kõrge raudse võlvi alla,</V>
<V>Kõndisivad raudateeda</V>
<V>Tüki maada veel edasi;</V>
<V>Seal tuli vastu teine tuba.</V>
<V>Tuba oli vasest tehtud:</V>
<V>Seinad vasesta valatud,</V>
<V>Valgest vasest seinanurgad,</V>
<V>Punasesta seinapalgid,</V>
<V>Vasksed uksed, vasksed aknad,</V>
<V>Vasksed laed ja põrandad;</V>
<V>Vaskne ahi seisis nurgas,</V>
<V>Vaskne keris ahjuotsal,</V>
<V>Vaskne kummi keriksella,</V>
<V>Vaskne sängi seina ääres,</V>
<V>Vaskne laud keset põrandat,</V>
<V>Vasksed toolid laua ümber,</V>
<V>Vasksed pingid ahju kõrval;</V>
<V>Vasest olid parred tehtud,</V>
<V>Parrevarred vasest taotud,</V>
<V>Vasksed kirstud igas nurgas,</V>
<V>Vaskne vara kirstudessa.</V>
<V>Vanem piiga pajatelles</V>
<V>Pani sõna sõudemaie:</V>
<V>“See on vana Sarvik-taadi</V>
<V>Tütarlaste töötuba,</V>
<V>Orjapiiga varjupaika,</V>
<V>Vaimutüdrukute nurka:</V>
<V>Siin neid vaeseid vaevatakse,</V>
<V>Mitmel puhul piinatakse.”</V>
<V>Nemad läksid vasksest uksest</V>
<V>Kõrge vaskse võlvi alla,</V>
<V>Kõndisivad vaskiteeda</V>
<V>Tüki maada veel edasi;</V>
<V>Seal tuli vastu kolmas tuba.</V>
<V>Tuba oli tehtud hõbedast:</V>
<V>Hõbedased toaseinad,</V>
<V>Nurgad hõbedast valatud,</V>
<V>Hõbeuksed, hõbeaknad,</V>
<V>Hõbelaed ja -põrandad;</V>
<V>Hõbeahi seisis nurgas,</V>
<V>Hõbekeris ahjuotsal,</V>
<V>Hõbekummi keriksella,</V>
<V>Hõbesängi seina ääres,</V>
<V>Hõbelaud keset põrandat,</V>
<V>Hõbetoolid laua ümber,</V>
<V>Hõbepingid ahju kõrval;</V>
<V>Hõbedasta tehtud parred,</V>
<V>Parrevarred hõbedasta,</V>
<V>Hõbekirstud igas nurgas,</V>
<V>Hõberaha kirstudessa.</V>
<V>Teine piiga pajatelles</V>
<V>Pani sõna sõudemaie:</V>
<V>“See on vana Sarvik-taadi</V>
<V>Igapäevaline tuba,</V>
<V>Argipäeva asupaika,</V>
<V>Kehakarastuse kamber.</V>
<V>Siin ta puhkab igapäeva,</V>
<V>Peab hõlpsat põlvekesta.”</V>
<V>Nemad läksid hõbeuksest,</V>
<V>Kõrge hõbevõlvi alla,</V>
<V>Kõndisivad hõbeteeda</V>
<V>Tüki maada veel edasi;</V>
<V>Seal tuli vastu neljas tuba.</V>
<V>Tuba oli kullast tehtud:</V>
<V>Kullast olid toaseinad,</V>
<V>Nurgad kullasta valatud,</V>
<V>Kuldauksed, kuldaaknad,</V>
<V>Kuldalaed ja -põrandad;</V>
<V>Kuldaahi seisis nurgas,</V>
<V>Kuldakeris ahjuotsal,</V>
<V>Kuldakummi keriksella,</V>
<V>Kuldasängi seina ääres,</V>
<V>Kuldalaud keset põrandat,</V>
<V>Kuldatoolid laua ümber,</V>
<V>Kuldapingid ahju kõrval;</V>
<V>Kullast olid parred tehtud,</V>
<V>Parrevarred kullast taotud,</V>
<V>Kullasta kõik majariistad,</V>
<V>Kuldakirstud igas nurgas,</V>
<V>Kuldaraha kirstudessa.</V>
<V>Teine piiga pajatelles</V>
<V>Pani sõna sõudemaie:</V>
<V>“See on vana Sarvik-taadi</V>
<V>Pidupäeva paigakene,</V>
<V>Lustipidamise tuba,</V>
<V>Kallis rõõmukambrikene.</V>
<V>Siin ta puhkab pidupäeval,</V>
<V>Maitseb magusamat põlve,</V>
<V>Õnnelikumada aega.</V>
<V>Siin ma eile pika päeva</V>
<V>Olin kulda küürimassa,</V>
<V>Pidukambrit pühkimassa.”</V>
<V>Nemad läksid kuldauksest,</V>
<V>Läbi kuldaväravasta</V>
<V>Kõrge kuldavõlvi alla,</V>
<V>Kõndisivad kuldateeda</V>
<V>Tüki maada veel edasi;</V>
<V>Seal tuli vastu viies tuba,</V>
<V>Kallis siidikambrikene.</V>
<V>Tuba oli siidist tehtud,</V>
<V>Siidinööril üles aetud,</V>
<V>Salasambailla toetud;</V>
<V>Siidist olid toaseinad,</V>
<V>Nurgad siidista sõlmitud,</V>
<V>Siidiuksed, siidiaknad,</V>
<V>Siidist laed ja põrandad,</V>
<V>Siidisängid seina ääres,</V>
<V>Siidipadjad sängidessa,</V>
<V>Siidikatted üle laua,</V>
<V>Siiditekid toolidella;</V>
<V>Siidiriided rippusivad</V>
<V>Ümberringi seina küljes,</V>
<V>Siidinöörid piki tuba</V>
<V>Nõtkusivad siidi alla,</V>
<V>Suured kirstud seisid nurgas,</V>
<V>Siidikangad kirstudessa.</V>
<V>Kolmas piiga pajatelles</V>
<V>Pani sõna sõudemaie:</V>
<V>“See on neiu ehtetuba,</V>
<V>Noorte neitsikeste kamber.</V>
<V>Siin nad, hellad, ehitavad,</V>
<V>Piduriideid palmitavad,</V>
<V>Panevad sinisiidilista,</V>
<V>Punakarva poogalista,</V>
<V>Roomakarva loogelista,</V>
<V>Kui on siidiliste pidu,</V>
<V>Noorte neitsikeste päeva.”</V>
<V>Nemad läksid siidiuksest,</V>
<V>Läbi siidiväravasta</V>
<V>Kõrge siidivõlvi alla,</V>
<V>Kõndisivad siiditeeda</V>
<V>Tüki maada veel edasi;</V>
<V>Seal tuli vastu kuues tuba,</V>
<V>Kena sametkambrikene.</V>
<V>Tuba tehtud sametista,</V>
<V>Sametnööril üles seatud,</V>
<V>Salasambad alla toetud;</V>
<V>Sametista toaseinad,</V>
<V>Nurgad seotud sametista,</V>
<V>Sametuksed, sametaknad,</V>
<V>Sametist laed ja põrandad,</V>
<V>Sametsängid seina ääres,</V>
<V>Sametpadjad sängidessa,</V>
<V>Sametkatted laua üle,</V>
<V>Samettekid toolidella;</V>
<V>Suured sametised vaibad</V>
<V>Jooksivad piki põrandat,</V>
<V>Sametnöörid piki tuba</V>
<V>Nõtkusivad sametissa.</V>
<V>Suured kirstud seisid nurgas,</V>
<V>Sametkangad kirstudessa,</V>
<V>Teised sametkanga pakud</V>
<V>Seisid virnas kirstu kõrval.</V>
<V>Kolmas piiga pajatelles</V>
<V>Pani sõna sõudemaie:</V>
<V>“See on neiu ehtetuba,</V>
<V>Noorte neitsikeste kamber.</V>
<V>Siin nad, noored, ehitavad,</V>
<V>Piduriideid palmitavad,</V>
<V>Panevad sinisametisse,</V>
<V>Poogalise punadesse,</V>
<V>Kui on sametlaste pidu,</V>
<V>Sametneitsikeste päeva.”</V>
<V>Nemad läksid sametuksest,</V>
<V>Läbi sametväravasta</V>
<V>Kõrge sametvõlvi alla,</V>
<V>Kõndisivad sametteeda</V>
<V>Tüki maada veel edasi;</V>
<V>Seal tuli vastu seitsmes tuba.</V>
<V>Tuba oli poordist tehtud,</V>
<V>Kenast poordist kambrikene,</V>
<V>Mis oli poordista punutud,</V>
<V>Poordipaelul üles pandud</V>
<V>Salasammaste toella.</V>
<V>Poordist olid toaseinad,</V>
<V>Nurgad poordista punutud,</V>
<V>Poordist uksed, poordist aknad,</V>
<V>Poordist laed ja põrandad,</V>
<V>Poordist sängid seina ääres,</V>
<V>Poordist padjad sängidessa,</V>
<V>Poordist katted laua üle,</V>
<V>Poordist tekid toolidella;</V>
<V>Poordist riided rippusivad</V>
<V>Ümberringi seina küljes,</V>
<V>Poordist nöörid piki tuba</V>
<V>Nõtkusivad poordi alla;</V>
<V>Suured kirstud seisid nurgas,</V>
<V>Poordipakud kirstudessa,</V>
<V>Kirstu kõrval seisid virnad</V>
<V>Kenamaida käiksekirju,</V>
<V>Teised virnad tanukirju,</V>
<V>Kolmandamad loogelisi.</V>
<V>Kolmas piiga pajatelles</V>
<V>Pani sõna sõudemaie:</V>
<V>“See on neiu ehtetuba,</V>
<V>Noorte neitsikeste kamber.</V>
<V>Siin need noored ehitavad,</V>
<V>Päid poordile panevad,</V>
<V>Kui on poordilaste pidu,</V>
<V>Noorte neitsikeste päeva.”</V>
<V>Nemad läksid poordist uksest,</V>
<V>Läbi poordiväravasta</V>
<V>Kõrge poordivõlvi alla,</V>
<V>Kõndisivad poorditeeda</V>
<V>Tüki maada veel edasi;</V>
<V>Siis nad pääsesivad õue,</V>
<V>Kus ei muru ega mulda.</V>
<V>Maa oli selgesta rahasta,</V>
<V>Tänavatee taalerista.</V>
<V>Õues seisis seitse aita,</V>
<V>Seitse aita, sala tehtud.</V>
<V>Üks oli aita kivist tehtud,</V>
<V>Raudakivista rajatud,</V>
<V>Teine aita paesta tehtud,</V>
<V>Laiust paasist ehitatud,</V>
<V>Kolmas aita kanamunast</V>
<V>Imelikult ehitatud,</V>
<V>Neljas aita hanemunast</V>
<V>Salakombel kokku pandud,</V>
<V>Viies aita vikikivist,</V>
<V>Viilitud kivist ehitud,</V>
<V>Kuues aita kotkamunast</V>
<V>Imekombel ehitatud,</V>
<V>Seitsmes aita Siuru munast</V>
<V>Iseviisil üles seatud.</V>
<V>Üks oli aita rukkeid täisi,</V>
<V>Teine aita kesvasida,</V>
<V>Kolmas aita kaeru täis,</V>
<V>Neljas täidetud nisuga,</V>
<V>Viies aita linnakseida,</V>
<V>Kuues keeduvilja-aita,</V>
<V>Seitsmes aita searasva,</V>
<V>Keedurasva pakil täisi.</V>
<V>Tagaõues olid laudad,</V>
<V>Karjalojuste korterid;</V>
<V>Laudad olid luista tehtud,</V>
<V>Kontidesta kokku pandud.</V>
<V>Kalevite kallis poega</V>
<V>Ei läind lautu vaatamaie,</V>
<V>Hakkas asja nõudemaie,</V>
<V>Piigadelta pärimaie,</V>
<V>Kes see kuulus Sarve-taati</V>
<V>Sugulta pidi olema.</V>
<V>Vanem piiga peenikene</V>
<V>Mõistis kohe, kostis vastu:</V>
<V>“Kes teda isa sünnitanud,</V>
<V>Ema rinnal imetanud,</V>
<V>Kaitsedessa kaisus kannud,</V>
<V>Rüpessa ehk ravitsenud,</V>
<V>Suu juures suisutanud –</V>
<V>Sest ei ole meie kuulnud.</V>
<V>Kas teda karu poeginud,</V>
<V>Hunti metsas imetanud,</V>
<V>Karjamära mängitanud,</V>
<V>Kitse kätkis kiigutanud –</V>
<V>See kõik seisab sõba alla,</V>
<V>Varjul meile vaiba alla.</V>
<V>Sarvikul on suured vallad,</V>
<V>Laialised valitsused,</V>
<V>Salasõite sadadena,</V>
<V>Tuulekäike tuhandeida,</V>
<V>Ega ole elav silma,</V>
<V>Kuskil sureliku kõrva</V>
<V>Kõiki tema teida teadnud,</V>
<V>Käikisida iial kuulnud.</V>
<V>Meie näeme minekuda,</V>
<V>Teame tema tulekuda,</V>
<V>Teekäik ala tundemata.</V>
<V>Sügavamal peab sisu</V>
<V>Õõnes maa sees olemaie:</V>
<V>Õõnestuses seitse ilma,</V>
<V>Seitse salakaarekesta.</V>
<V>Seal peab varjuliste valda,</V>
<V>Kujuliste külasida</V>
<V>Perekasti pesitama.</V>
<V>Surnud rahvasugusida</V>
<V>Vana Sarvik valitsemas,</V>
<V>Kuida Taara tarkusella</V>
<V>Maailma algamisel</V>
<V>Asju nõnda asutanud.</V>
<V>Voliliku kange käega</V>
<V>Valitseb Sarvik valdasid;</V>
<V>Varjulised saavad luba</V>
<V>Igal aastal hingeajal</V>
<V>Korra oma kodus käia</V>
<V>Omakseida vaatamassa,</V>
<V>Tuttavaida teretamas.</V>
<V>J õ u-õhtute pidudel</V>
<V>Lähvad vaimud lennuskille –</V>
<V>Põrgupiinast päästetuna –</V>
<V>Varjuriigi väravatest</V>
<V>Tuulekiirul kihutelles</V>
<V>Võõraks jäänud vainudelle,</V>
<V>Kus nad rõõmuradadella,</V>
<V>Ehk ka pisarate teedel</V>
<V>Elupõlves enne käinud.</V>
<V>Aga voliaja veerul,</V>
<V>Lõbunädalate lõpul</V>
<V>Peavad võõrsil käinud pojad</V>
<V>Tulist tagasi tulema</V>
<V>Varjuriigi valdadesse,</V>
<V>Igamees oma peresse.”</V>
<V>Teine piiga pajatelles</V>
<V>Pani sõna sõudevalle:</V>
<V>“Sealtap vana Sarvik-taati</V>
<V>Teolisi terviteleb,</V>
<V>Abilisi ajab välja:</V>
<V>Sunnib korra sulaseida,</V>
<V>Teise korra tütarlapsi</V>
<V>Teopäevi tegemaie,</V>
<V>Kus nad vaesed raudakambris</V>
<V>Raskeid töösid toimetavad,</V>
<V>Vaskikambris valju tööda</V>
<V>Sarvikulle sigitavad.</V>
<V>Raudakeppi nuhtleb rampa,</V>
<V>Vaskne vitsa viibijada.</V>
<V>Siin on Sarvik-taadi kodu,</V>
<V>Päris puhkamise paika,</V>
<V>Kehakarastuse kamber,</V>
<V>Seljasirutuse sängi,</V>
<V>Kus ta vanaeide seltsis</V>
<V>Vahevahel viidab aega,</V>
<V>Puhkab mõne päevakese,</V>
<V>Kui ta väsind pikast käigist,</V>
<V>Rändamisest väga roidund.</V>
<V>Siisap eite Sarvikuda</V>
<V>Hõbekambri parte pealla</V>
<V>Videvikul vihtlemassa,</V>
<V>Aineid külgi haudumassa.</V>
<V>Pikematel pidupäevil,</V>
<V>Siis, kui suuremaida sööke,</V>
<V>Tuleb Sarvik sõpradega</V>
<V>Suurte sugulaste seltsis</V>
<V>Lustipidu pidamaie,</V>
<V>Õlle hullul hõiskamaie.</V>
<V>T ü h i on tal kälimeesi,</V>
<V>Põrgu l i t a tema tädi,</V>
<V>Valge mära vanaema.</V>
<V>Täna õhtul oodatakse</V>
<V>Sarvikut koju tulema,</V>
<V>Kel ei palju ole püsi,</V>
<V>Kui ta ülespoole kõnnib,</V>
<V>Kussa päeval paistab päike,</V>
<V>Kuuvalgus öösel kumab,</V>
<V>Tähesilmad teevad teeda.</V>
<V>Aga kui ta alla ilma</V>
<V>Varjulaste valdadesse</V>
<V>Tarvidust läeb toimetama,</V>
<V>Siis ta viibib mitu päeva,</V>
<V>Viibib nädalate viisi.”</V>
<V>Kolmas piiga peenikene</V>
<V>Pani sõna sõudevalle:</V>
<V>“Kui sind, Kalevite poega,</V>
<V>Kogemata koju tulles</V>
<V>Sarvik-taat saaks silmamaie,</V>
<V>Siis sa satuks kohe surma.</V>
<V>Sest kes iial siia saanud,</V>
<V>Üle läve tõstnud jalga,</V>
<V>Pannud kanda põrmandalle,</V>
<V>See ei pääse surmasuusta,</V>
<V>Võõrdub kuu valguselta,</V>
<V>Päikese paistuselta.</V>
<V>Meie, õed õnnetumad,</V>
<V>Kaunid neitsid kolmekesi</V>
<V>Langesime lapsepõlves</V>
<V>Õnnetuse tuulehoolla,</V>
<V>Viletsuse vihmasaolla</V>
<V>Pärisorjaks Sarvikulle.</V>
<V>Kaugelta meid kannetie,</V>
<V>Tuhande versta tagant toodi</V>
<V>Laia ilma lagedalta,</V>
<V>Kena ilma keske’elta</V>
<V>Siia kurbaje külaje,</V>
<V>Pika piinade pereje.</V>
<V>Enne olid ilupäevad,</V>
<V>Kus me kuninglikus koplis</V>
<V>Kullerkupukujudena</V>
<V>Kolmekesi kasvasime;</V>
<V>Nüüdap peame, neitsikesed,</V>
<V>Pärisorja olemises</V>
<V>Raudakepi sunnitavad,</V>
<V>Peretaadi sõnakuuljad,</V>
<V>Pereeide käskujalad,</V>
<V>Töösida toimetama,</V>
<V>Mis meil’ peale pandanekse.</V>
<V>Ehk tuleks tulista lunda,</V>
<V>Sajaks rauasta raheta,</V>
<V>Valaks vihma varda’asta:</V>
<V>Ikka peab ori olema,</V>
<V>Ikka mineja minema,</V>
<V>Kohe käima korraline,</V>
<V>Varsti käima vaenelapsi,</V>
<V>Enne koitu koovitaja,</V>
<V>Enne muida musta lindu,</V>
<V>Pärast päeva pääsukene.</V>
<V>Taara heldus kinkis meile</V>
<V>Närtsimata nooruspäevi,</V>
<V>Õnne kevadista iga,</V>
<V>Alalista palgepuna:</V>
<V>Seni kui tuppi solkimata,</V>
<V>Kaunakene kitkumata,</V>
<V>Iduke ivas veel eluta.”</V>
<V>Vanem piiga peenikene</V>
<V>Pani sõna sõudemaie:</V>
<V>“Mis see vaestel maksab noorus,</V>
<V>Õnne kevadine ilu,</V>
<V>Alapuna palgeilla,</V>
<V>Mõlkuv marjameelekene,</V>
<V>Katkemata kaunakene,</V>
<V>Kui ei armul haudujada,</V>
<V>Igatsusest päästijada!</V>
<V>Kes see kanu kosimaie,</V>
<V>Linde tuleks lunastama,</V>
<V>Lestajalga lepitama,</V>
<V>Varvasjalga vangist viima,</V>
<V>Masajalga meelitama?</V>
<V>Tuul ei tule teretama,</V>
<V>Õhku õrna hellitama</V>
<V>Vaeseid vangipandud lapsi.”</V>
<V>Kalevite kange poega</V>
<V>Pani sõnad sõudemaie:</V>
<V>“Neitsikesed noorukesed,</V>
<V>Käharpeaga kaunikesed,</V>
<V>Ärge kurtke kurval meelel,</V>
<V>Ärge kurtke, armsakesed!</V>
<V>Kurvastus teeb kahvatumaks,</V>
<V>Pisar pillab palgepuna.</V>
<V>Küllap päästan kullakesed,</V>
<V>Päästan linnud lingudesta,</V>
<V>Kanakesed kammitsasta,</V>
<V>Võtan väetid võrkudesta!</V>
<V>Küllap päästan kulla piigad</V>
<V>Vanaeide vangipaelust,</V>
<V>Sarve-taadi sidemetest,</V>
<V>Orjapõlve ormadesta,</V>
<V>Viin teid laia valge’elle,</V>
<V>Päikese paistuselle,</V>
<V>Kena kuu kuma alla,</V>
<V>Siravate tähte silma!</V>
<V>Ärge nutke, noorukesed,</V>
<V>Kurvastage, kullakesed!</V>
<V>Kalevite kangel pojal</V>
<V>Kasvab rammu küllaltigi!</V>
<V>Küllap võidan võidumängil</V>
<V>Sarve-taadi sulastega,</V>
<V>Vangistelen vanaeide,</V>
<V>Lunastelen lapsukesed!”</V>
<V>Vanem piiga peenikene</V>
<V>Pani sõna sõudemaie:</V>
<V>“Kallis Kalevite poega,</V>
<V>Võidumeeste võsukene,</V>
<V>Kangelaste kasvandikku,</V>
<V>Tahad päästa tedrepoegi,</V>
<V>Kammitsasta kanakesi,</V>
<V>Lingupaelust linnukesi,</V>
<V>Siis pead võtma nõiavitsa,</V>
<V>Küüntelaastust kübarada,</V>
<V>Muidu sa ei suuda ennast,</V>
<V>Vähem meid veel vangist päästa!</V>
<V>Siin ei kesta sinu kangus</V>
<V>Ega välta mehe võimus,</V>
<V>Inimlikku vahvam vägi.</V>
<V>Sarvikul on sada selli,</V>
<V>Tuhat teenrit tundemata,</V>
<V>Arvamata abimehi,</V>
<V>Nägemata nõudeandjaid:</V>
<V>Tuuleabid tuuslarilta,</V>
<V>Sortsilaste soola-abid,</V>
<V>Nõiarohukeste abid,</V>
<V>Miska kangust köidetakse,</V>
<V>Miska võimu võrgutakse,</V>
<V>Rammu ära raugendakse.”</V>
<V>Kalevite kange poega</V>
<V>Pani naeruks pajatusi,</V>
<V>Naljaks neiukeste kartust,</V>
<V>Seadis sõna sõudemaie,</V>
<V>Laulukesta lendamaie:</V>
<V>“Neitsikesed noorukesed,</V>
<V>Käharpeaga kaunikesed!</V>
<V>Oleksite õnnekombel</V>
<V>Meestepoege mängi näinud,</V>
<V>Vahvamate võitlemista,</V>
<V>Kangemate rammukatset,</V>
<V>Küllap te siis teaksite,</V>
<V>Palju mõnus mehepoega</V>
<V>Tülil jõuab toimetada.</V>
<V>Ei ma karda Sarvikuda,</V>
<V>Karda ei sellide sadada</V>
<V>Ega tondituhandeda!</V>
<V>Võimas käsi võidab väe;</V>
<V>Tugev võitis juba Tühja,</V>
<V>Surmas Soomes suured hulgad,</V>
<V>Saab ka võitma Sarvikuda.”</V>
<V>Teine piiga peenikene</V>
<V>Pani sõna sõudemaie:</V>
<V>“Kallis Kalevite poega,</V>
<V>Kuninglikku kange meesi!</V>
<V>Kui sa palumiste vastu,</V>
<V>Õpetusest hoolimata</V>
<V>Kiusatuse kütkendusse</V>
<V>Ülemeelil tahad minna:</V>
<V>Sest ei tõusku meile süüdi,</V>
<V>Sest ei vaestel’ vastutusta</V>
<V>Venna vere valamisest,</V>
<V>Ülekohtus hukkamisest!</V>
<V>Ühte pean veel ütlemaie,</V>
<V>Palvekeelil pajatama, –</V>
<V>Tee siis, meesi, mis sa tahad!</V>
<V>Kui sa tahad õnnekäigil</V>
<V>Põrgupaelust pääseneda,</V>
<V>Siis ma palun: tõtta, meesi!</V>
<V>Vii sa varbad viibimata</V>
<V>Teiste teede radadelle!</V>
<V>Sest kui Sarvik jõuab siia,</V>
<V>Kukub kinni koopauksi,</V>
<V>Läheb urkavärav lukku.</V>
<V>Seal ei ole pääsemista,</V>
<V>Lahtisaamist sulle loota.</V>
<V>Võta küüntelaastust kübar,</V>
<V>Soovi kojusaatemista,</V>
<V>Enne kui kaob õnneaega,</V>
<V>Lõpeb otsa lõbus põlvi!”</V>
<V>Kalevite kange poega</V>
<V>Pidas naeruks neiu pelgu,</V>
<V>Kodukana kohkumista:</V>
<V>Mõtles: “Mees küll maksab mehe,</V>
<V>Võit jääb siiski võimsamalle.</V>
<V>Langeb urgas lamaskille,</V>
<V>Küllap uurin uue urka,</V>
<V>Kaevan teise kaevandiku,</V>
<V>Kust ma pääsen kodu poole.”</V>
<V>Nukral meelel neitsikesed,</V>
<V>Kui ei võinud venda päästa,</V>
<V>Armukesta avitada,</V>
<V>Salanõusid sünnitama,</V>
<V>Kuidas nemad kolmekesi</V>
<V>Kavaluse kütkendusel</V>
<V>Armukest saaks aitamaie.</V>
<V>Sängisambas valmis seisid</V>
<V>Sarvik-taadi salariistad,</V>
<V>Abimehed hädaajal:</V>
<V>Kaksi klaasi ühtekarva</V>
<V>Õllevärki märgadega,</V>
<V>Ühel mõõdul küll mõlemad</V>
<V>Poolikulta täide pandud.</V>
<V>Siiski märjad need sugulta,</V>
<V>Võimuselta üsna võõrad</V>
<V>Nii kui öö on päeva kohta:</V>
<V>Üks oli märga kümme härga,</V>
<V>Kes see võimu kasvataja;</V>
<V>Teine märga tuhat nälga,</V>
<V>Kes see võimu kahandaja.</V>
<V>Paremal käel sängisambas</V>
<V>Seisis rammusünnitaja,</V>
<V>Pahemal pool sängisambas</V>
<V>Seisis rammusuretaja.</V>
<V>Vanem õde vaheteli</V>
<V>Salamahti sängisambais</V>
<V>Klaasid teine teise kohta,</V>
<V>Pani rammu pahemalle,</V>
<V>Nõtrust paremalle poole:</V>
<V>Et kui Sarvik võimu võtab,</V>
<V>Nõrgendusta kohe neelab.</V>
<V>Teine õde võttis vitsa,</V>
<V>Mis see silla sünnitaja.</V>
<V>Kui nad nõnda kolmekesi</V>
<V>Salaasjad sünnitanud,</V>
<V>Kuuldi kaugelt müdinada,</V>
<V>Koopalae poolt kolinada.</V>
<V>Vanem piiga värisema,</V>
<V>Teine kohkel kahvatama,</V>
<V>Kolmas piiga peenikene</V>
<V>Pani sõnad sõudevalle:</V>
<V>“Kallis Kalevite poega!</V>
<V>Nüüdap, lõvi, oled lõksus,</V>
<V>Mesikäppa, näpistuses,</V>
<V>Vangivõrgus, vennikene!</V>
<V>Sarvik juba sõitemassa,</V>
<V>Kodu poole kihutamas!</V>
<V>Tallab juba urgasteeda,</V>
<V>Sammud kostvad koopasuusta,</V>
<V>Kannamüdin kõrge’elta.</V>
<V>Lahtipääsemist ei loota,</V>
<V>Pagupaika kuskilt leida!</V>
<V>Katsu tulu tugevusest,</V>
<V>Raudarammust abimeesta!”</V>
<V>Kui oleks hulka hobuseida</V>
<V>Kivisillal kihutamas,</V>
<V>Raskem raudavankri voori</V>
<V>Vaskiteedel veeremassa,</V>
<V>Kõuetaadi kärgatused</V>
<V>Maapinda põrutanud,</V>
<V>Nõnda Sarvik-taadi sammud</V>
<V>Koopakummi kõigutasid.</V>
<V>Kalevite kange poega</V>
<V>Seisis paigast põrkamata,</V>
<V>Seisis kui tammi marussa,</V>
<V>Kaldakaljud lainetessa,</V>
<V>Kivi rahesagarassa,</V>
<V>Kõva torni tuulehoossa.</V>
<V>Ukse taga undas sammu,</V>
<V>Liikus käiki ligemalle.</V>
<V>Juba rusik raksatelles</V>
<V>Piitasida põrutama,</V>
<V>Käsi kange kärgatelles</V>
<V>Ukse kipub hukkamaie,</V>
<V>Juba jalga üle läve</V>
<V>Astub toa põrmandalle;</V>
<V>Sealap sammu seisatama,</V>
<V>Võõrail silmil vahtimaie,</V>
<V>Kust see kulli kanadelle,</V>
<V>Hunti tulnud karja hulka?</V>
<V>Neitsid kartes kahvatama,</V>
<V>Kolmekesi kohkumaie.</V>
<V>Kalevite kange poega,</V>
<V>Kes veel väikelase kujul,</V>
<V>Soovikübara käessa,</V>
<V>Tagaseina seisanekse,</V>
<V>Näind ei suurem neidudesta,</V>
<V>Kukk ei kangem kanadesta.</V>
<V>Sarvik-taati sõnaldama,</V>
<V>Pilkelisti pajatama:</V>
<V>“Kes sind võrku, vennikene,</V>
<V>Lingu viinud, linnukene?</V>
<V>Mesikeelil meelitused</V>
<V>Petnud mõnda poisikesta.</V>
<V>Juba julgus julgematel,</V>
<V>Juba kangus kangematel</V>
<V>Kogemata murdnud kaela,</V>
<V>Hullul peal ju hukutanud.</V>
<V>Pääsmist siit ei päeva alla</V>
<V>Ega lootust lahti saada!”</V>
<V>Kalevite kange poega</V>
<V>Kostis vastu kavalasti:</V>
<V>“Tuul on tühi talitaja,</V>
<V>Maru mõistemata meesi!</V>
<V>Sõitlemine sõnadella,</V>
<V>Vaidlemine vihadella,</V>
<V>Lõualuie lõugutused,</V>
<V>See’p see muistne naiste sõda,</V>
<V>Kabedate kemplemine.</V>
<V>Lorist ei saa lepitajat,</V>
<V>Sõnast sõja suretajat,</V>
<V>Vandest viha vaigistajat.</V>
<V>Keel on kurjem kihutaja,</V>
<V>Sõnad riiusünnitajad.</V>
<V>Lähme välja lagedalle</V>
<V>Võidu peale võilemaie:</V>
<V>Kumb meist kumba kangusella</V>
<V>Võidumängil võitanekse?</V>
<V>Võitijalle veergu voli,</V>
<V>Kohus kätte kangemalle.”</V>
<V>Sarvik-taati sõnaldama:</V>
<V>“Sündku sinu soovimine,</V>
<V>Mehemäng mul meelepärast!”</V>
<V>Siisap sammus sängisamba</V>
<V>Võimuklaasist võttemaie</V>
<V>Keharammu karastusta.</V>
<V>Arvas klaasi asukohal</V>
<V>Sängisambas seisevada.</V>
<V>Laskis kiirest’ märga kurku,</V>
<V>Jätt’ ei põhja piisakesta.</V>
<V>Kalevite kange poega</V>
<V>Pistis põue peavarju,</V>
<V>Küüntelaastust kaabukese.</V>
<V>Meelil ise mõtlemaie:</V>
<V>“Kui läeb kitsik kibedamaks,</V>
<V>Hakkab rammu raugenema,</V>
<V>Küll siis kaapu kasvatama,</V>
<V>Soovikübar sirgunema</V>
<V>Paneb kohe poisikese.”</V>
<V>Kui siis saanud korra peale</V>
<V>Võitlemise valmistused,</V>
<V>Mindi kohe murudelle</V>
<V>Õue peale õnne katsma.</V>
<V>Sarvik-taati sõnaldama:</V>
<V>“Vanem piiga peenikene,</V>
<V>Käi sa kiiresti kambrisse!</V>
<V>Võta rauad raudakirstust,</V>
<V>Kahekordised kammitsad,</V>
<V>Miska võitja võidetava</V>
<V>Kannad köidab kammitsasse!”</V>
<V>Tütar noori täitis käsku,</V>
<V>Tegi taadi tahtemista.</V>
<V>Mehed muru mõõtemaie,</V>
<V>Sammul kohta seadimaie,</V>
<V>Piirasivad ümber piirded,</V>
<V>Panid vaiad veerte peale,</V>
<V>Et ei mingit segadusta,</V>
<V>Pettust pidand sündimaie.</V>
<V>Siis nad võtsid niuetesta</V>
<V>Kinni keha keske’elta,</V>
<V>Kangust nõnda katsumaie,</V>
<V>Kumb saaks kumba kukutama.</V>
<V>Ei seal olnud enne seda</V>
<V>Muisteaegsel mälestusel</V>
<V>Vägevamaid võitlemisi</V>
<V>Silmale veel sünnitatud.</V>
<V>Kui see meri maru sunnil,</V>
<V>Tuuletiiva tantsitusel</V>
<V>Laineid tuiskab lendamaie,</V>
<V>Kõikumaie, kerkimaie,</V>
<V>Tuulispaska tõstatelles</V>
<V>Katust kipub katkestama,</V>
<V>Nõnda kõikus maapinda,</V>
<V>Põrgu põrand vabisedes</V>
<V>Võitlejate võimu alla;</V>
<V>Põrgu seinad põrusivad,</V>
<V>Nurgakivid niksatasid,</V>
<V>Lagi kippus langemaie,</V>
<V>Katus kaela kukkumaie.</V>
<V>Kaua vältas kahevahel</V>
<V>Kange meeste kemplemine,</V>
<V>Et ei targem võinud teada,</V>
<V>Kavalam ette kuulutada:</V>
<V>Kumb saab võidul kuningaksi,</V>
<V>Teisel kanda köitemaie?</V>
<V>Kui nad said pisut puhanud,</V>
<V>Üürikeselt tõmmand hinge,</V>
<V>Võttis Kalevite poega</V>
<V>Küüntelaastust kaabukese,</V>
<V>Sünniteli soovimisi:</V>
<V>Käskis keha kasvaneda,</V>
<V>Suurusella sirguneda,</V>
<V>Paksusella paisuneda.</V>
<V>Kalevipoeg kasvamaie,</V>
<V>Suurusella sirgumaie,</V>
<V>Paksusella paisumaie,</V>
<V>Tõusis tugevamaks tammeks,</V>
<V>Kasvas kuuse kõrguseksi.</V>
<V>Siisap sasis Sarvik-taadi</V>
<V>Kehast kinni küünte väella,</V>
<V>Rabas korra raputelles,</V>
<V>Kiskus korra kergitelles,</V>
<V>Tõstis kui takutopsikest</V>
<V>Kümne sülla kõrguselle.</V>
<V>Sealt ta rabas Sarve-taati</V>
<V>Teritatud teiba kombel</V>
<V>Sambaks maha seisemaie.</V>
<V>Sarvik langes üle säärte,</V>
<V>Põrus tüki üle põlve,</V>
<V>Vajus ligi reitevahe</V>
<V>Kivikildude keskele,</V>
<V>Liivasõmera lingusse,</V>
<V>Et ei paigast võinud päästa.</V>
<V>Kalevite kange poega</V>
<V>Kammitsaida kohendama,</V>
<V>Vangiraudu valmistama,</V>
<V>Miska vangistatud mehe</V>
<V>Koivad saaksid kütkendatud.</V>
<V>Varem veel kui vennikene,</V>
<V>Kallis Kalevite poega</V>
<V>Kammitsrauda köitemaie,</V>
<V>Ahelaida asutama,</V>
<V>Hakkas Sarvik silmanähes</V>
<V>Väiksemaksi vajumaie;</V>
<V>Vajus vaksa, vajus kaksi,</V>
<V>Vajus siis veel mitu vaksa,</V>
<V>Kahanes veel küünrakaupa,</V>
<V>Sulas siis kui rabasoosse</V>
<V>Põrmupõue peituselle</V>
<V>Ega jäänud enam jälge,</V>
<V>Maha mingit märgikesta</V>
<V>Kui üks väike loigukene</V>
<V>Sinist vetta suitsemaie.</V>
<V>Kalevite kange poega</V>
<V>Pilkamisi pajatama:</V>
<V>“Kes see kuskil kentsakamat</V>
<V>Ilmas näinud imeasja?</V>
<V>Põrgulane pugend peitu,</V>
<V>Argapüksi paguurka,</V>
<V>Linnupoega lepikusse,</V>
<V>Rästas paksu rägastikku,</V>
<V>Sisalikku sambla sülle,</V>
<V>Kui nad kuskil kolinada</V>
<V>Kogemata kuulatanud.</V>
<V>Küllap leian teisel korral</V>
<V>Sarvik-taadi salaurkad,</V>
<V>Köidan kintsud kammitsasse,</V>
<V>Seon raudse sidemesse,</V>
<V>Et ei pääse põgenema,</V>
<V>Liikmeida liigutama.</V>
<V>Täna täidan tõotused,</V>
<V>Päästan põrgust piigakesed,</V>
<V>Vangipaelust väetikesed,</V>
<V>Viin nad võõra vainudelle</V>
<V>Päevasilma paiste alla,</V>
<V>Lustiliste luhtadelle</V>
<V>Kuuvalgel kasvamaie,</V>
<V>Tähtesilmil tõusemaie.”</V>
<V>Kalevite kange poega</V>
<V>Võttis mõõga varna otsast,</V>
<V>Pani puusa pandelilla;</V>
<V>Võttis koorma vanavara,</V>
<V>Kullakambrist mõned kotid,</V>
<V>Täitis mõne raetündri</V>
<V>Taalrid tühja kottidesse,</V>
<V>Puduraha penningida</V>
<V>Võis ehk kümne koti võrra;</V>
<V>A’as siis koorma õlgadelle,</V>
<V>Tõstis sülle titakesed,</V>
<V>Kodukanad kolmekesi,</V>
<V>Pani soovikaabu pähe,</V>
<V>Siisap nõnda pajatama:</V>
<V>“Sõua, kaapu, jõua, kaapu!</V>
<V>Sõua meida koopasuhu,</V>
<V>Kuhu jätsin lauakoorma!”</V>
<V>Silmapilgu sünnitusel</V>
<V>Seisivad nad koopasuussa,</V>
<V>Kus see katel enne keenud.</V>
<V>Katel oli kokkadega</V>
<V>Koopasuusta kadunenud;</V>
<V>Mõned tuletunglakesed</V>
<V>Leel alles lõkendasid.</V>
<V>Kalevite kallis poega</V>
<V>Puhus tule põlemaie,</V>
<V>Leegi jälle lõkendama,</V>
<V>Siisap paiskas soovikaabu</V>
<V>Lõkke’ella lõppemaie,</V>
<V>Tuhkadella tuiskamaie.</V>
<V>Neiud noored nuttemaie,</V>
<V>Kolmekesi kahetsema:</V>
<V>“Miks sa, Kalev, kange meesi,</V>
<V>Hüva kübara hävitand?</V>
<V>Teist ei enam ilmas tehta,</V>
<V>Paremat põrgus ei punuta:</V>
<V>Surma läind nüüd soovimised,</V>
<V>Ilmaaegu kõik igatsus!”</V>
<V>Kalevite kange poega</V>
<V>Kavalasti kostemaie:</V>
<V>“Jätke nuttu, neiukesed,</V>
<V>Kaebamisi, kullakesed!</V>
<V>Nüüd ei ole leinaaega,</V>
<V>Kurtemise põlvekesta!</V>
<V>Suve siidirüüdidessa</V>
<V>Hiilgab laialine ilma,</V>
<V>Kukub kägu külapoissi,</V>
<V>Laulab lindu lepitajat,</V>
<V>Hirnub varssa võttijaida.</V>
<V>Kena päikese paiste</V>
<V>Vilgub teie silmadelta,</V>
<V>Läigib silmalaugudelta;</V>
<V>Metsa läigib lehtedessa,</V>
<V>Haljendades murupinda.</V>
<V>Neitsikesed, noorukesed,</V>
<V>Linapäised linnukesed!</V>
<V>Ehtige end riide’esse,</V>
<V>Pange punapaeladesse,</V>
<V>Sinivärvi siididesse,</V>
<V>Kuldatoime kuubedesse;</V>
<V>Küllap viin teid kosjateele,</V>
<V>Saadan saajaradadelle.</V>
<V>Kui põlevad poiste silmad</V>
<V>Teie ehteilu peale,</V>
<V>Teie palgepuna peale,</V>
<V>Küllap tuleb kosilane,</V>
<V>Külapoissi pettelikku</V>
<V>Teie siidiehte peale,</V>
<V>Kuldatoime kuue peale,</V>
<V>Tuleb palgepuna peale,</V>
<V>Sõlgisrinna paisu peale;</V>
<V>Küllap tuleb kange meesi,</V>
<V>Tuleb Sulevite poega,</V>
<V>Astub Alevite poega,</V>
<V>Sõidab kannul sugulane;</V>
<V>Küllap kangemeeste sõbrad,</V>
<V>Kalevite sugulased</V>
<V>Tulevad teid tabamaie,</V>
<V>Kullakesi kosimaie.</V>
<V>Nüüd on lõpnud leinaaega,</V>
<V>Kurba kiusatusepõlvi,</V>
<V>Nüüd on rohkem rõõmuaega,</V>
<V>Pikalisem lustipidu.”</V>
<V>Siis ta ladus lauakoorma</V>
<V>Hõlpsalt jälle õlgadelle,</V>
<V>Pani rasked rahapungad,</V>
<V>Kullakotid, taalritaskud</V>
<V>Koorma peale kuhjadeksi,</V>
<V>Pani peale piigakesed</V>
<V>Ilusasti istumaie,</V>
<V>Kes kui õrrel kanakesed</V>
<V>Kaunil lustil kõõrutasid.</V>
<V>Neiud võtnud, noorukesed,</V>
<V>Enne teeleminekuda</V>
<V>Sameti- ja siidikambrist</V>
<V>Kaunid riidekimbukesed;</V>
<V>Noorem piiga peenikene</V>
<V>Võtnud kaasa vitsakese,</V>
<V>Sillalooja sängiseinast.</V>
<V>Kalevite kange poega,</V>
<V>Kes kõik koormad kandanekse,</V>
<V>Tõttas siiski tulitallul</V>
<V>Koduteeda kõndimaie.</V>
<V>Lustilaulul linnukesed,</V>
<V>Kanad kolmi kõõrutasid:</V>
<V>“Lähme, linnud, lendamaie,</V>
<V>Lähme õnnel hõiskamaie!</V>
<V>Nüüdap suvi sõudemassa,</V>
<V>Iluaega ilmumassa,</V>
<V>Armuaega algamassa.</V>
<V>Läheb suvi sügiselle,</V>
<V>Nurmi kena närtsimaie,</V>
<V>Küll siis tuleb kaugelt külast,</V>
<V>Veereb poissi võõrast vallast,</V>
<V>Tuleb tuttavast talusta</V>
<V>Piigasida päästemaie,</V>
<V>Lapsi noori lepitama;</V>
<V>Kuhu õnne kandanekse,</V>
<V>Sinna sõsar viidanekse.”</V>
</TEXT>
</ITEM>
<ITEM nro="kalevipoeg15" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>15</ID>
</META>
<TEXT>
<CPT>Viieteistkümnes lugu</CPT>
<K>Tagaajajad • Raudoja nõianeitsi • Olevipoeg ja linnaehitus • Piigade saatus</K>
<V>Kui mind külad kuuleksivad,</V>
<V>Mõisad mõtteid mõistaksivad,</V>
<V>Vallad vastu võtaksivad,</V>
<V>Mis ma laulus lõksutelen, –</V>
<V>Siis ehk läheks mõni lapsi</V>
<V>Pappisida palumaie,</V>
<V>Mustikuubi kummardama,</V>
<V>Et nad heldest’ võtaksivad</V>
<V>Laulukukke lunastada,</V>
<V>Vihavaenust vabastada.</V>
<V>Kullid tulid kiskumaie,</V>
<V>Kaarnad sulgi katkumaie,</V>
<V>Kirikuhakid kiusamaie,</V>
<V>Enne kui lapsi lagedalle,</V>
<V>Pojukene päevapaiste,</V>
<V>Väeti veeres vainiulle.</V>
<V>Need on karjalapse laulud,</V>
<V>Teopoiste trallikesed,</V>
<V>Korrapiiga kõõrutused,</V>
<V>Vanaeide vokilaulud,</V>
<V>Targemate tahtemata,</V>
<V>Suuremate sundimata,</V>
<V>Kõrgemate käskimata!</V>
<V>Lapse lustid, lapse leinad,</V>
<V>Noore nurme nukukesed,</V>
<V>Kevadised ehakujud,</V>
<V>Videviku viitekesed.</V>
<V>Kallis Kalevite poega!</V>
<V>Kui oleks teadnud, võinud teada,</V>
<V>Mis tuleb sammu segamaie</V>
<V>Ja su käiki kütkendama,</V>
<V>Ehk sa oleks enne sündi,</V>
<V>Enne emast ilmumista</V>
<V>Kartes juba läinud kaevu.</V>
<V>Laulik, kui ta lusti luhal</V>
<V>Korra läinud kõndimaie,</V>
<V>Teelta ei enam tagane</V>
<V>Ega käikida kõverda.</V>
<V>Penid meest ei aja pakku,</V>
<V>Koerad rõõmukäigilt metsa!</V>
<V>Haugub Musti külamurult,</V>
<V>Krantsikene karjamaalta,</V>
<V>Tuksu külatänavasta:</V>
<V>Mees ei koeri meelitama,</V>
<V>Kadedaid ei kartemaie. –</V>
<V>Läki laululuhtadelle,</V>
<V>Kalevite küngastelle,</V>
<V>Alevite aasadelle,</V>
<V>Sulevite soode peale,</V>
<V>Neiukeste nurmedelle</V>
<V>Ilulilli noppimaie!</V>
<V>Kalevite kange poega</V>
<V>Saand ei sammu veel sadatki,</V>
<V>Tuhatki ei mööda teeda</V>
<V>Kodu poole kõndimaie,</V>
<V>Kui ju kiusajate karja</V>
<V>Kihuteli tema kannul</V>
<V>Sammusida sõlmimassa,</V>
<V>Kiiret käiki kütkendamas.</V>
<V>Tühi-taati, see tulekse</V>
<V>Seitsmekümne selli seltsis</V>
<V>Kalevida kiusamaie;</V>
<V>Tahtis kälimehe tüli,</V>
<V>Sarve-taadi segadusta</V>
<V>Mehepojal ära maksta,</V>
<V>Tuhande võrra tasuda.</V>
<V>Noorem piiga peenikene</V>
<V>Silmasida sirutelles</V>
<V>Vaenlasi vaatanekse,</V>
<V>Vitsakesta vibutama,</V>
<V>Ise nõnda häälitsema:</V>
<V>“Vibutele, nõiavitsa,</V>
<V>Sigitele soovimista!</V>
<V>Moonda see maa mereksi,</V>
<V>Luhad laialt laineteksi,</V>
<V>Võsukesed vetevooksi!</V>
<V>Ette silda sünnitele,</V>
<V>Taha vetta veeretele!</V>
<V>Silda ette sõudijalle,</V>
<V>Kullakoorma kandijalle;</V>
<V>Vetta taha vaenlastelle,</V>
<V>Sarvik-taadi sellidelle!”</V>
<V>Kuidas piiga pajatanud,</V>
<V>Varsti nõiavitsa võimul</V>
<V>Lugu nõnda luuaksegi:</V>
<V>Lage lainetas merena,</V>
<V>Vetevooge veereteli,</V>
<V>Tuulekiigul kiiguteli.</V>
<V>Aga kindel silda kannab</V>
<V>Kuivi jalu Kalevida</V>
<V>Üle laiade lainete;</V>
<V>Sammu ette sündis silda,</V>
<V>Kanna taha kasvas vesi</V>
<V>Vahtu kõrgele visates,</V>
<V>Tühja poegi takistelles,</V>
<V>Kes kui kanad kõrgelt õrrelt</V>
<V>Merekaldalt kahju nägid,</V>
<V>Kuidas kullikene küüsis</V>
<V>Värvukese poja viinud;</V>
<V>Kulli siiski kinnitada,</V>
<V>Tiibadesta takistada</V>
<V>Mehikeste nõu ei näinud.</V>
<V>Sarvik-taadi sellikesed</V>
<V>Võõrast lugu vaatamaie,</V>
<V>Isekeskis imestama:</V>
<V>Kustap meri murudelle,</V>
<V>Lained tulnud lagedalle?</V>
<V>Vana Tühi küsimaie:</V>
<V>“Kalevipoeg, kulla venda,</V>
<V>Kas sa viisid kodukanad,</V>
<V>Tedrekesed meie toasta,</V>
<V>Kasulapsed kamberista?”</V>
<V>Kalev mõistis, kostis vastu,</V>
<V>Pilkamisi pajateli:</V>
<V>“Vistap viisin, vennikene,</V>
<V>Kogemata kodukanad,</V>
<V>Tedrekesed teie toasta,</V>
<V>Kasulapsed kamberista;</V>
<V>Viisin neiud valge’elle,</V>
<V>Kudruskaelad kosjateele,</V>
<V>Peiuratsu radadelle.”</V>
<V>Tühi teist kord’ küsima:</V>
<V>“Kalevipoeg, kulla venda,</V>
<V>Kas sa võitsid kälimehe</V>
<V>Võidumängil vainiulla,</V>
<V>Torkasid teda teibana</V>
<V>Sõmerliiva seisemaie,</V>
<V>Sügavasse sõmerliiva?”</V>
<V>Kalevipoeg kostis vastu,</V>
<V>Pilkamisi pajateli:</V>
<V>“Küllap võitsin kälimehe</V>
<V>Võidumängil vainiulla,</V>
<V>Torkasin teda teibana,</V>
<V>Kust, kui kontisid ei murdnud,</V>
<V>Süüd ei mulle sündinegu!”</V>
<V>Tühi jälle küsimaie,</V>
<V>Pikemalta pärimaie:</V>
<V>“Kalevipoeg, kulla venda,</V>
<V>Kas sa koogiküpsetaja</V>
<V>Vanaeide vangistasid,</V>
<V>Lukutasid hiirelõksul</V>
<V>Leivakasti lebamaie?”</V>
<V>Kalevite poega kostis,</V>
<V>Pilkamisi pajateli:</V>
<V>“Vistap panin, vennikene,</V>
<V>Koogikese küpsetaja</V>
<V>Vanaeide vangikirstu,</V>
<V>Lukutasin hiirelõksu</V>
<V>Leivakastie lebama,</V>
<V>Ummuksesse undamaie,</V>
<V>Kus, kui kirp ei äratanud,</V>
<V>Memmekene praegu magab.”</V>
<V>Tühi-taati küsimaie,</V>
<V>Asja otsust ajamaie:</V>
<V>“Kalevipoeg, kulla venda,</V>
<V>Kas ehk võtsid mõõga varnast,</V>
<V>Salamahti sõjasaha,</V>
<V>Riisusid Sarviku raua?”</V>
<V>Kalev mõistis, kostis vastu,</V>
<V>Pilkamisi pajateli:</V>
<V>“Vistap võtsin, vennikene,</V>
<V>Võtsin mõõgakese varnast,</V>
<V>Sõjariista sängiseinast,</V>
<V>Riisusin Sarviku raua.</V>
<V>Varn ei kanna vaenuriista,</V>
<V>Sängisein ei sõjasahka!</V>
<V>Mõõk on loodud mehe oma,</V>
<V>Mees ei maksa mõõga väeta</V>
<V>Ega mõõkagi meheta.”</V>
<V>Tühi jälle küsimaie,</V>
<V>Pikemalta pärimaie:</V>
<V>“Kalevipoeg, kulla venda,</V>
<V>Kas võtsid kälime’e kübara,</V>
<V>Käppasid ka soovikaabu</V>
<V>Sängi tagant seina pealta?”</V>
<V>Kalevite poega kostis,</V>
<V>Pilkamisi pajateli:</V>
<V>“Küllap võtsin, vennikene,</V>
<V>Võtsin kälime’e kübara,</V>
<V>Käppasin ehk soovikaabu</V>
<V>Sängi tagant seina pealta.</V>
<V>Ei seda kaapu enam kanta</V>
<V>Põrguliste poege peassa:</V>
<V>Ju see kaapu kõrbenudki,</V>
<V>Soovikübar söeks põlenud,</V>
<V>Tuisanud juba tuhaksi.”</V>
<V>Tühi-taati küsimaie,</V>
<V>Pikemalta pärimaie:</V>
<V>“Kalevipoeg, kulla venda,</V>
<V>Kas sa käisid kullakambris</V>
<V>Vana vara võttemassa,</V>
<V>Taalerida tabamassa,</V>
<V>Puduraha puistamassa,</V>
<V>Vana vaske varastamas?”</V>
<V>Kalevite poega kostis,</V>
<V>Pilkamisi pajateli:</V>
<V>“Küllap käisin, vennikene,</V>
<V>Kogemata kullakambris</V>
<V>Vana vara vaatamassa,</V>
<V>Taalerida tabamassa,</V>
<V>Kullariismeid korjamassa;</V>
<V>Ei ma puutund puduraha,</V>
<V>Ei ma hävitand hõbedat</V>
<V>Ega vaske varastanud.</V>
<V>Võtsin kotitäied kulda,</V>
<V>Paari tündrit taalerida.</V>
<V>Koristasin väikse koorma,</V>
<V>Kirstust kümne hobu võrra,</V>
<V>Kahekümne kabu osa;</V>
<V>Võtsin koorma vana vara,</V>
<V>Kuue vaka võrra kulda.”</V>
<V>Tühi jälle küsimaie,</V>
<V>Asja otsust ajamaie:</V>
<V>“Kalevipoeg, kulla venda,</V>
<V>Kas sa võtsid nõiavitsa,</V>
<V>Vargsi sillavalmistaja?”</V>
<V>Kalevite poega kostis,</V>
<V>Pilkamisi pajateli:</V>
<V>“Vistap võttis, vennikene,</V>
<V>Nõiavitsa neiukene,</V>
<V>Sõstrasilm sillategija.</V>
<V>Võim ei lähe vitsa võtma,</V>
<V>Ramm ei raagu varastama.”</V>
<V>Tühi-taati küsimaie,</V>
<V>Pikemalta pärimaie:</V>
<V>“Kalevipoeg, kulla venda,</V>
<V>Kas sa kanadelle kurja,</V>
<V>Masajalgadelle mõnda</V>
<V>Kahjulikku kasvatanud,</V>
<V>Süüdelikku sünnitanud?”</V>
<V>Kalev mõistis, kostis vastu,</V>
<V>Pilkamisi pajateli:</V>
<V>“Vistap vastan, vennikene,</V>
<V>Kõnelen ehk teisel korral,</V>
<V>Mis ma kambris kanadelle,</V>
<V>Masajalgel mängidessa</V>
<V>Öösel õnneks olen annud,</V>
<V>Salamahti sobitanud.”</V>
<V>Tühi viimaks küsimaie,</V>
<V>Asjalugu ajamaie:</V>
<V>“Kalevipoeg, kulla venda,</V>
<V>Kas sa tahad teisel korral</V>
<V>Tüli tulla talitama?”</V>
<V>Kalev mõistis, kostis vastu</V>
<V>Pilkamisi pajatelles:</V>
<V>“Kes võib teada, vennikene,</V>
<V>Kuidas lugu veel lähekse,</V>
<V>Kuidas tuuli tuiskanekse.</V>
<V>Kui mul puudub kopikaida,</V>
<V>Ehk siis tulen teisel korral</V>
<V>Kullakambrit koristama,</V>
<V>Taalrikirstu tühjendama,</V>
<V>Talitan ehk vanad tülid</V>
<V>Ühes uute võlgadega.”</V>
<V>Siisap tormas Tühja-taati</V>
<V>Seitsmekümne selli seltsis</V>
<V>Kodu poole punumaie,</V>
<V>Kui oleks taskus tulekübe,</V>
<V>Parmu püksis pakitamas.</V>
<V>Kui ma kiuste piigateelta,</V>
<V>Neiu noorte radadelta</V>
<V>Kalevite sammud käänan</V>
<V>Teise talu tallermaale,</V>
<V>Teise põllu peenardelle,</V>
<V>Teise raatmaa radadelle,</V>
<V>Siis pean andeks palumaie:</V>
<V>Tükk on jutust läinud tuulde,</V>
<V>Teine vete veeretatud.</V>
<V>Päevakese viimne paiste</V>
<V>Punateli puielatvu</V>
<V>Kullakarva läikimaie,</V>
<V>Enne kui ta eha rüppe</V>
<V>Küünlakese kustuteli.</V>
<V>Kalevite kangel pojal</V>
<V>Täna palju talitusi,</V>
<V>Palju meelepahandusi</V>
<V>Juba mitmel puhul olnud,</V>
<V>Sellepärast koorem selga</V>
<V>Mehel rohkem muljunudki,</V>
<V>Pihasooni pigistanud.</V>
<V>Videvikul viskas koorma,</V>
<V>Lauad maha lagedalle,</V>
<V>Kullakotid künka äärde,</V>
<V>Istus maha muru peale</V>
<V>Pisukesti puhkamaie,</V>
<V>Võttis leiba, kastis keelta</V>
<V>Kurnand keha karastuseks.</V>
<V>Sängikese seadmisega</V>
<V>Väsind mees ei aega viitnud,</V>
<V>Heitis maha muru peale,</V>
<V>Padjaks kivi pea alla;</V>
<V>Tahtis puhu puhkaneda,</V>
<V>Seljasooni sirutada,</V>
<V>Püüdis mõtterasket peada</V>
<V>Kastevilus kergendada.</V>
<V>Sõnumid, mis täna saanud,</V>
<V>Kuulutused olid kurjad:</V>
<V>Alevipoja avaldused</V>
<V>Tunnistanud lugu tõeksi,</V>
<V>Kuidas tema nõiakütkes,</V>
<V>Sortsilase sidemetes</V>
<V>Seitse nädalat suikunud,</V>
<V>Mäletamata maganud.</V>
<V>Seni oli raske sõda,</V>
<V>Vereahne vaenuvanker</V>
<V>Virus viletsusevaeva,</V>
<V>Alutaga hädaohtu,</V>
<V>Surma rasket sünnitanud.</V>
<V>Kuus oli kurbi kuulutusi,</V>
<V>Seitse viletsaid sõnumeid,</V>
<V>Mis nüüd mehel mõtteida</V>
<V>Murul raskelt muljusivad;</V>
<V>Võind ei uni vangistelles</V>
<V>Tükil ajal silmatera</V>
<V>Vaiba alla varjutada.</V>
<V>Viimaks võitis ööde vilu,</V>
<V>Karastava kastekülma</V>
<V>Magamisel mehe mõtted.</V>
<V>Veel ei olnud väsimusel</V>
<V>Kaua Kalevite poega</V>
<V>Selga murul sirutanud,</V>
<V>Kui ju külge kastes märga</V>
<V>Puusadesse puutunekse.</V>
<V>Juba niude niisutaja</V>
<V>Kõrgemalle kasvanekse,</V>
<V>Kippus kaela kastemaie,</V>
<V>Pea külge puutumaie,</V>
<V>Ega osand esiotsa</V>
<V>Raske une rammestusel</V>
<V>Magaja sest märku saada,</V>
<V>Kas see küljekastemine</V>
<V>Unenäo või tõe tegu.</V>
<V>Seda teavad seletada,</V>
<V>Targemini tähendada,</V>
<V>Kes on asja ise katsund:</V>
<V>Kuidas uinu alustusel</V>
<V>Unenäo ilmutused</V>
<V>Tõekirja tumendavad;</V>
<V>Sügavama une sülest</V>
<V>Öösel hõlpsam ärkamine</V>
<V>Kui sest esimesest unest.</V>
<V>Kalevite kange poega,</V>
<V>Mees ei mõistnud sooja märga,</V>
<V>Kurakülje kastijada</V>
<V>Mitte meelel mõistatada,</V>
<V>Unepaelust pääseneda.</V>
<V>Juba laiad lainekesed</V>
<V>Hädaohtu ähvardelles</V>
<V>Kippusivad meesta katma,</V>
<V>Sest et sooja märja sooned</V>
<V>Kõrgemalle kasvanesid.</V>
<V>Õnneks pääses unepaelust</V>
<V>Mehepoega märkamaie,</V>
<V>Enne veel kui vetevood</V>
<V>Teda läinud lämmatama.</V>
<V>Unekammitsasta kistes,</V>
<V>Silmasida selitelles</V>
<V>Hakkas tema ümberkaudu</V>
<V>Võõralikku vaatamaie:</V>
<V>Kustap läte lagedalle</V>
<V>Suure oja sünnitanud?</V>
<V>Silmasihil nägi sõber</V>
<V>Veesilmuse värava,</V>
<V>Kust see läte kukkudessa</V>
<V>Sooja oja sünnitanud.</V>
<V>Üks neist nõianeitsikestest,</V>
<V>Tuuletuuslari tütardest,</V>
<V>Oli künkal kükitelles</V>
<V>Sooja märga sünnitanud,</V>
<V>Miska murul magajada</V>
<V>Hullult püüdis uputada.</V>
<V>Kalevite kange poega</V>
<V>Ajab keha istukille,</V>
<V>Võõritsilmi vaatamaie,</V>
<V>Kust see oja kasvanekse,</V>
<V>Soe allik sündinekse.</V>
<V>Nõianeitsi nalja nähes</V>
<V>Kange meesi mõtlemaie:</V>
<V>Kui ma lätte kiilutaksin,</V>
<V>Soonekesed sõlmitaksin,</V>
<V>Väravada vangistaksin!</V>
<V>Õnnelikul juhtumisel</V>
<V>Puutus kivist peapadi</V>
<V>Kangel mehel käe alla.</V>
<V>Sõrmil kivi sasidessa</V>
<V>Sihtis silmapilgukese,</V>
<V>Viskas kivi vihisedes</V>
<V>Sihti mööda sõudemaie.</V>
<V>Kuhu kivi kukkunekse?</V>
<V>Kivi kukkus õnnekohta,</V>
<V>Sõlmeks ette silmukselle,</V>
<V>Et ei vesiväravasta</V>
<V>Lained pääsend lagedalle.</V>
<V>Nõiataadi tütar noori</V>
<V>Kibedusest kiljatama,</V>
<V>Hädas appi hüüdemaie:</V>
<V>“Tulge, targad taadikesed,</V>
<V>Arstid, tulge aitamaie!”</V>
<V>Aga ei siin arstiabi</V>
<V>Ega tuuslarite tarkus</V>
<V>Võinud viga vähendada.</V>
<V>Pikalisel piinatusel</V>
<V>Pidi neitsi närtsimaie.</V>
<V>Siiski ojasünnitaja,</V>
<V>Vangistatud vesivärav</V>
<V>Praegu asja avaldelles</V>
<V>Mälestusemärki annab.</V>
<V>Mustast kivi tagant mulgust</V>
<V>Siginevad vetesooned,</V>
<V>R a u d a o j a  sünnitajad,</V>
<V>Kuhu Kalev kivi kiiluks</V>
<V>Visand vesiväravasse.</V>
<V>Kalevite kallis poega,</V>
<V>Kui sai oja kiilutanud,</V>
<V>Siruteli väsind selga</V>
<V>Künka äärde kuivikulle,</V>
<V>Heitis uuest’ undamaie,</V>
<V>Kus ei enam kiusajaida</V>
<V>Rahu tulnud rikkumaie.</V>
<V>Kui ta keha karastelles</V>
<V>Viibind juba valge’eni,</V>
<V>Kirgas Looja kukekene,</V>
<V>Kõõruteli koidukana</V>
<V>Väsind meesta virgumaie.</V>
<V>Unepaelust pääsedessa</V>
<V>Võttis leiba vennikene</V>
<V>Keharammu karastuseks;</V>
<V>Siisap koormat seadidessa</V>
<V>Ladus virna laualasu,</V>
<V>Viskas peale varanduse,</V>
<V>Kaugelt toodud kullakotid,</V>
<V>Taalerite taskukesed,</V>
<V>Tõstis koorma kukla peale,</V>
<V>Õnnesaagi õlgadelle,</V>
<V>Hakkas koju kõndimaie,</V>
<V>Sammusida sirutama.</V>
<V>Ega kodu enam kaugel,</V>
<V>Talu enam metsa taga,</V>
<V>Pesapaik ei linnul peidus.</V>
<V>Tuul ju toonud tervisida,</V>
<V>Õhud õnnesoovitusi</V>
<V>Lesetalu lepikusta,</V>
<V>Kus ei peremeesta kodu.</V>
<V>Võõras võis ehk väravassa</V>
<V>Üksisilmi ootaneda.</V>
<V>Seitsme penikoorma sammud</V>
<V>Kadusivad kiireil kannul,</V>
<V>Veeresivad varba alla.</V>
<V>Polnud mehel pikemalta</V>
<V>Kusagil ei kinnitusta</V>
<V>Ega sammul sidemeida.</V>
<V>Kui ta talu tänavasse,</V>
<V>Veeres vainu väravasse,</V>
<V>Õnnelikult alla õue:</V>
<V>Mis seal sammu sidudessa</V>
<V>Käiki hakkas kinnitama,</V>
<V>Virgul aega viitemaie?</V>
<V>Kaugelt tulnud külaline,</V>
<V>Võõras meesi astus vastu.</V>
<V>Tereteli lakki tõstes,</V>
<V>Seadis sõnad sõudemaie,</V>
<V>Jutu kohe joone peale:</V>
<V>“Kustap, Kalevite poega,</V>
<V>Kustap ostsid lauakoorma,</V>
<V>Lunastasid linnalauad?</V>
<V>Kus need tüved kasvanesid,</V>
<V>Ladvad laial’ lahutasid?</V>
<V>Teha võiks neist tornisida,</V>
<V>Kantsisida kasvatada,</V>
<V>Varjupaika valmistada,</V>
<V>Kindlust sõja kimbutusel.”</V>
<V>Kalevipoeg mõistis kohe,</V>
<V>Kostis vastu kavalasti:</V>
<V>“Kus need kasvud enne kasvand,</V>
<V>Võsukesed enne venind,</V>
<V>Idud enne idanenud,</V>
<V>Seemneivad enne seisnud,</V>
<V>Sinna sigis suuri salu,</V>
<V>Paisus paksu metsakene,</V>
<V>Kasvas kena kuusemetsa,</V>
<V>Tõusis tugev tammemetsa,</V>
<V>Mitme kohta männimetsa.</V>
<V>Kirves raius kõrge metsa,</V>
<V>Tapper tabas tammemetsa,</V>
<V>Müras maha männimetsa,</V>
<V>Kaoteli kuusemetsa;</V>
<V>Saagi saagis vooge sõudel,</V>
<V>Lõhkus palgid laudadeksi,</V>
<V>Kiskus paksud kildudeksi,</V>
<V>Sealtap leidsin linnalauad,</V>
<V>Kandsin koju koormakese.</V>
<V>Torni neist ei tehtanegi,</V>
<V>Tornid tehakse teraksest;</V>
<V>Kantsi neist ei kasvatata,</V>
<V>Kantsid tehakse kividest.”</V>
<V>Külaline kostemaie:</V>
<V>“Luba mulle, kulla venda,</V>
<V>Luba laudu laenuseksi,</V>
<V>Kui ei kaubal taha müüa,</V>
<V>Hinna eesta anda häida!</V>
<V>Mina meister linnalooja,</V>
<V>Kindla koha kasvataja,</V>
<V>Tugeva torni tegija.</V>
<V>Käisin kaugel kõndimassa,</V>
<V>Läbi ilma luusimassa,</V>
<V>Käisin kolmes kuningriigis,</V>
<V>Nelja neitsi nurmedella,</V>
<V>Viie võõra väljadella.</V>
<V>Tulin hilja Taara mäelta,</V>
<V>Pika ilu pidudelta,</V>
<V>Kuhu Kalevite poega</V>
<V>Pikisilmi oodatie.”</V>
<V>Pikemalta pajatelles,</V>
<V>Viisakasti juttu vestes</V>
<V>Tutvunesid mehed targad,</V>
<V>Sõbrustasid sellikesed.</V>
<V>Kalevite poega kuulis,</V>
<V>Kuidas õnnelikul korral,</V>
<V>Jumalate juhatusel</V>
<V>Ilmakuulus linnalooja,</V>
<V>Kindla koha kasvataja,</V>
<V>Tugeva torni tegija</V>
<V>Olevipoeg, hoonetarka,</V>
<V>Teda tulnud teretama,</V>
<V>Võõrsil venda vaatamaie.</V>
<V>Saivad mehed sõbrustanud,</V>
<V>Siisap kaupa sobitama,</V>
<V>Kindlamasti kinnitama,</V>
<V>Et ei hiljem tõuseks tüli,</V>
<V>Vaenulikke vaheasju.</V>
<V>Olevipoeg, hoonetarka,</V>
<V>Tõotanud linna teha,</V>
<V>Ilusasti ehitada,</V>
<V>Kindlaks kohaks kasvatada,</V>
<V>Varjupaigaks valmistada.</V>
<V>Kalev pidi kive kandma,</V>
<V>Lisaks tooma laudasida,</V>
<V>Parajaida palkisida,</V>
<V>Tugevaida tammesida,</V>
<V>Mõnusamaid mändisida,</V>
<V>Kõrgemaida kuuskesida</V>
<V>Linna tuluks laanest tooma,</V>
<V>Pealegi veel maksma palka,</V>
<V>Töövaeva taalerilla,</V>
<V>Kullal kätte tasumaie,</V>
<V>Pudutööda penningilla,</V>
<V>Teista hõbelutikailla.</V>
<V>Kui siis Olev õnne pärast</V>
<V>Kolme päeva pidand paastu</V>
<V>Ilma eineivakesta,</V>
<V>Uku kivil ohverdanud,</V>
<V>Koidupiirdel kummardanud,</V>
<V>Ehavalgel abivaimud</V>
<V>Targa tööle toimetanud,</V>
<V>Siis ta pani laastukesed</V>
<V>Kahte kohta hunnikusse,</V>
<V>Andis algamise andeid</V>
<V>Juhtivaile jumalaile,</V>
<V>Taevalistest tarkadelle,</V>
<V>Et nad sipelgate sugust</V>
<V>Tunnistähte ilmsi tooksid:</V>
<V>Kuhu paika elukohad,</V>
<V>Kuhu lojustele laudad</V>
<V>Sündsamalt võiks seadineda,</V>
<V>Õnnelikult ehitada.</V>
<V>Olevipoeg, hoonetarka,</V>
<V>Laastuleiu juhatusel</V>
<V>Hakkas linna alustama,</V>
<V>Kindlat kohta rajatama,</V>
<V>Palke alla panemaie,</V>
<V>Kivisida kohendama,</V>
<V>Nurkasida nöörimaie,</V>
<V>Tugesida toimetama,</V>
<V>Sambaid püsti seadimaie.</V>
<V>Mõistke, mõistke, mehed noored,</V>
<V>Teatage, naised targad,</V>
<V>Arvake, poisid avarad,</V>
<V>Mis seal müüri tehtanekse,</V>
<V>Seinasida säetakse</V>
<V>Viru kuuskede vilulla,</V>
<V>Lääne leppade vahella,</V>
<V>Harju haabade keskella!</V>
<V>Sinna loodi lustilinna,</V>
<V>Kasvatati kindlat kohta,</V>
<V>Kaevati kivikelderid</V>
<V>Varjupaigaks vanadelle,</V>
<V>Tehti kenad elutoad,</V>
<V>Kallid kaubakamberid,</V>
<V>Vikitie viisilisti,</V>
<V>Tasutie targalisti.</V>
<V>Viis oli kirvest vikkimassa,</V>
<V>Sada saagi saagimassa,</V>
<V>Tuhat tapperit tasumas.</V>
<V>Kalev kandis koormakaupa</V>
<V>Linna tarbeks laudasida</V>
<V>Pikal teel Peipsi tagant,</V>
<V>Kandis kokku tarbepuida,</V>
<V>Tüvikuida tuhandeida</V>
<V>Vana Taara tammikusta,</V>
<V>Kandis kive kaugemalta,</V>
<V>Merekaldalt kaljusida,</V>
<V>Munakive murumaalta,</V>
<V>Murdis paasi maapõhjast.</V>
<V>Jättageme sellikesed</V>
<V>Uhket linna ehitama,</V>
<V>Varjupaika valmistama,</V>
<V>Kust saab koda kuningalle,</V>
<V>Peavarju vanemalle,</V>
<V>Kustap Kalev kange käega</V>
<V>Valda suurta valitsema,</V>
<V>Targalisti toimetama,</V>
<V>Sõjakära sulgemaie,</V>
<V>Vaenuviha vaigistama,</V>
<V>Rahva õnne õilmestama,</V>
<V>Kasupõlve kasvatama!</V>
<V>Veeretagem lauluvärtnad,</V>
<V>Kuldalõnga korrutused,</V>
<V>Hõbeheide keerutused</V>
<V>Teisel joonel jooksemaie!</V>
<V>Läki neitsi nurmedelle,</V>
<V>Käharpeade koppelisse</V>
<V>Lugusida luurimaie,</V>
<V>Saladusi silmamaie!</V>
<V>Põrgust toodud piigakesed,</V>
<V>Kenad neiud kolmekesi,</V>
<V>Annud Kalevite poega</V>
<V>Alevite varju alla,</V>
<V>Kalli sõbra kaitsuselle,</V>
<V>Kui ta kurba lugu kuulnud,</V>
<V>Magamise pikkust mõistnud,</V>
<V>Mis tal aega viivitanud.</V>
<V>Kalevipoeg pajateli:</V>
<V>“Võta, armas vennikene,</V>
<V>Kodukanad kasvamaie!</V>
<V>Pane pardid pesadelle</V>
<V>Mehepoegi meelitama:</V>
<V>Küll ehk juhtub kosilane</V>
<V>Koidu eella teile käima,</V>
<V>Viru poissi võttemaie,</V>
<V>Harju poissi ahvatama,</V>
<V>Lääne poissi lunastama!”</V>
<V>Alevite armas poega</V>
<V>Nagu kukekene korvis</V>
<V>Kosis kohe kolmandama</V>
<V>Neitsi noore enda naiseks,</V>
<V>Kes kui hernekaunakene,</V>
<V>Oakene õitses õuel.</V>
<V>Sulevipoeg, sugulane,</V>
<V>Valitses vanema piiga</V>
<V>Õhtuõnneks enesele.</V>
<V>Kolmas õde, keskemine,</V>
<V>Põrgupiiga peenikene,</V>
<V>Kes ei leidnud armukaissu,</V>
<V>Pidi lesena leinama.</V>
<V>Kui siis seltsissa sõsarad,</V>
<V>Isekeskis imelapsed</V>
<V>Kolmekesi kõndimaie</V>
<V>Tammiku vahel tulevad,</V>
<V>Sarapuumetsa sammuvad,</V>
<V>Teineteiselta küsima,</V>
<V>Noorik noorikulta nõudma:</V>
<V>“Kuidas, sõsar, sinu elu</V>
<V>Armukaisu hellituses?”</V>
<V>Küsimisel’ kostetie:</V>
<V>“Ilus, sõsar, minu elu,</V>
<V>Kena armukese kaisus!</V>
<V>Haigelt õhtul heidetakse,</V>
<V>Tervelt tõustakse ülesse;</V>
<V>Haigus langes alla sängi,</V>
<V>Tõbi põhku puistatie.</V>
<V>Ilus, sõsar, minu elu,</V>
<V>Kuldasängis suikumine,</V>
<V>Kuldapadjus puhkamine!</V>
<V>Kuldaroog mul kaussidessa,</V>
<V>Kuldajook mul kannudessa,</V>
<V>Kuldakäik mul põrmandalla!”</V>
<V>Teine õde tunnistama,</V>
<V>Sõsar nõnda sõnaldama:</V>
<V>“Ilus, sõsar, minu elu,</V>
<V>Kena armukese kaisus!</V>
<V>Siidilla mind viidi sängi,</V>
<V>Siidil tõusen sängistagi,</V>
<V>Siidil sängi seademine,</V>
<V>Siidil padja panemine!</V>
<V>Ilus, sõsar, minu elu,</V>
<V>Kena minu käekäiki:</V>
<V>Kullaksi mind kutsutakse,</V>
<V>Hõbedaks mind hõigatakse!</V>
<V>Laulaksin küll laiemalta,</V>
<V>Meelest läinud mitu lugu,</V>
<V>Keelest mitu kaotasin.</V>
<V>Peast läks mitu pillikesta,</V>
<V>Käest mitu kandlelugu.”</V>
<V>Kolmas sõsar pisarkulmul</V>
<V>Saand ei sõna sahkamaie.</V>
<V>Nutupillil kõndis neidu</V>
<V>Teiste järel tammikusta.</V>
<V>Kes see kurbust kustutama,</V>
<V>Leina tuleb lepitama?</V>
<V>Alutaga elas tarka,</V>
<V>Laialt teatud tuuletarka,</V>
<V>Kellelt rahvas karjakaupa</V>
<V>Tarkust käisid tabamassa,</V>
<V>Ohus abi otsimassa.</V>
<V>See’p see neitsikese nuttu,</V>
<V>Leina tahtis lõpetada.</V>
<V>Tuuslar oli toa teinud,</V>
<V>Elumaja ehitanud</V>
<V>Keset laia lagendikku.</V>
<V>Targa tare tammest tehtud,</V>
<V>Nurgakivid põhja kiirust</V>
<V>Nõialaual looditatud,</V>
<V>Soome soolal sortsitatud.</V>
<V>Nõgimustad nõianöörid</V>
<V>Tegid nurgad nurgeliseks,</V>
<V>Tegid viilud vikeliseks,</V>
<V>Painutasid seinapalgid</V>
<V>Parajasti paarimaie.</V>
<V>Pedajast on aluspakud,</V>
<V>Kuusetüvest küüruspakud,</V>
<V>Uksepiidad pihlakasta,</V>
<V>Lävelauad Lääne lepast,</V>
<V>Lävepakud paaksapuusta,</V>
<V>Parred sirgesta pärnasta,</V>
<V>Vihtelauad vahterasta,</V>
<V>Toalagi toomingasta,</V>
<V>Sarapuusta on sarikad,</V>
<V>Kadakasta katusridvad,</V>
<V>Kirjust kasest katuslauad,</V>
<V>Olvipennid õunapuusta,</V>
<V>Teised pennid peenest puusta,</V>
<V>Kuusmanist kukepennid,</V>
<V>Talapuud olid jalakasta,</V>
<V>Toapõrmand põlvesavist,</V>
<V>Kaetisrohu raagudesta</V>
<V>Sammudega sõtkutatud,</V>
<V>Tuulest tükkie valatud.</V>
<V>Põhjast tulid pobisejad,</V>
<V>Läänemetsast lausunaised,</V>
<V>Tuulissaarest tuuseldajad,</V>
<V>Soomesta soolapuhujad.</V>
<V>Tuuslar ise, tuuletarka,</V>
<V>Kui ta kaugel kõndinekse,</V>
<V>Laialt ümber luusinekse,</V>
<V>Nägi imeneitsikesi,</V>
<V>Kes kui kanad kõrgel õrrel</V>
<V>Kalevite lauakoormal,</V>
<V>Kullakoormal istusivad,</V>
<V>Laululusti kõõrutasid.</V>
<V>Varju alta vahtidessa,</V>
<V>Salamahti silmatessa</V>
<V>Nägi, kuidas imelapsi</V>
<V>Hiljem anti Aleville</V>
<V>Kasvandikuks kasvamaie;</V>
<V>Nägi kena neidusida,</V>
<V>Imelapsi isekeskis</V>
<V>Naljatelles nurmedella</V>
<V>Päevapaistel mängimassa,</V>
<V>Noorel lustil lõõritamas;</V>
<V>Nägi kena neidusida,</V>
<V>Imelapsi isekeskis</V>
<V>Õhtu ilul vainiulla</V>
<V>Kergeid jalgu kergitamas,</V>
<V>Kiigesõudel kiljatelles</V>
<V>Õnnelugu hõiskamassa;</V>
<V>Nägi kena neidusida</V>
<V>Kuude valgel kolmekesi</V>
<V>Unekaisus uinumassa,</V>
<V>Siidisängil suikumassa;</V>
<V>Nägi kena neidusida,</V>
<V>Imelapsi isekeskis</V>
<V>Kaste piirdel koidu ajal</V>
<V>Punapalgeid pesemassa,</V>
<V>Siidihiukseid silitelles</V>
<V>Kuldakammil kammimassa. –</V>
<V>Ei olnud julgust juurde minna</V>
<V>Ega südant sülle võtta.</V>
<V>Katsus aga kiustekaupa</V>
<V>Piigasida kinni püüda,</V>
<V>Luusis sala nende jälil</V>
<V>Ööd ja päevad ühtepuhku.</V>
<V>Kui nüüd kahel kosilased,</V>
<V>Kanged peiud olid käinud,</V>
<V>Istus õhtuhämarusel</V>
<V>Leskipäine piigakene,</V>
<V>Istus üksi ukse eessa,</V>
<V>Vaatas kuuvalgusella</V>
<V>Leinakuube lepikusta,</V>
<V>Kurbuskuube kaasikusta!</V>
<V>Vaatas närtsind lehekesi</V>
<V>Kuldseid kuubi kudumassa,</V>
<V>Miska suve sammudelle</V>
<V>Sügisesta sõelutakse.</V>
<V>Kui nüüd kullad kahekesi</V>
<V>Kaasa seltsis läksid koju,</V>
<V>Igal kullal kuldakaissu,</V>
<V>Igal armsal armukene:</V>
<V>Polnud keskemisel piigal</V>
<V>Kuldakaasat kaitsemassa,</V>
<V>Armukest ei haudumassa.</V>
<V>Kuhu pidi kanakene,</V>
<V>Parti üksik parve ääres</V>
<V>Pea õhtulla panema:</V>
<V>Kivi juurde, kännu juurde,</V>
<V>Kalju külma kaisutusse,</V>
<V>Pae pessa, pedaka juurde,</V>
<V>Lepa sirge’e süleje,</V>
<V>Kase kalli kaendelaie,</V>
<V>Haava halli hõlma alla,</V>
<V>Kadaka kasuka varju,</V>
<V>Soesaba sõba alla?</V>
<V>Kellel’ kurtma kurvad meeled,</V>
<V>Kellel’ haiged haletsema,</V>
<V>Kellel’ vihad veeretama,</V>
<V>Muretujud tunnistama?</V>
<V>Tuuslar mõtles, tuuletarka:</V>
<V>“Õnnetund on mulle tulnud,</V>
<V>Armu mulle osaks antud!”</V>
<V>Kargas paksust põõsastikust</V>
<V>Kui see kulli kanadelle,</V>
<V>Võttis neiu varga volil,</V>
<V>Kulliküüsil käte peale,</V>
<V>Sulges kinni piiga suuda,</V>
<V>Et ei vaene kiljatama,</V>
<V>Appi saand ei hüüdemaie.</V>
<V>Tuuslar tõttas kodu poole,</V>
<V>Tahtis saaki varju taha,</V>
<V>Lapse viia luku taha,</V>
<V>Püüda seal siis piigakesta</V>
<V>Mesikeelil meelitada,</V>
<V>Lahkelikult lepitada,</V>
<V>Armupalveil ahvatada.</V>
<V>Kui nüüd kanged kälimehed</V>
<V>Noorikute nuttemisest,</V>
<V>Sõstrasilma pisaratest</V>
<V>Sündind asja aru saanud,</V>
<V>Kuidas kana kulliküüsil</V>
<V>Viidud võõra välja peale,</V>
<V>Hani teise allikalle,</V>
<V>Parti teise parve äärde,</V>
<V>Luike teiste lainetelle,</V>
<V>Saatsid kohe sõbrakese,</V>
<V>Kergel jalal kannupoisi</V>
<V>Neitsi jälgi otsimaie.</V>
<V>Linnukeelte läkitusel</V>
<V>Oli kolmandamal õhtul</V>
<V>Noormees neitsi jälgi näinud.</V>
<V>Käänas kiirest’ kodu poole</V>
<V>Sõpradelle sõnaldama.</V>
<V>Sulevipoeg sõitis sõtta,</V>
<V>Alevipoeg vaenuteele,</V>
<V>Sõbrad surmaradadelle;</V>
<V>Läksid piigat päästemaie,</V>
<V>Kana kullilt kiskumaie,</V>
<V>Varga küüsist vallandama.</V>
<V>Hädaohu ähvardusel</V>
<V>Tegi tuuslar, tuuletarka,</V>
<V>Sortsisõna sünnitusel</V>
<V>Laia järve lainetama</V>
<V>Varjuks vaenulaste vastu.</V>
<V>Imelugu ilmumine</V>
<V>Tegi tüli tulijaile:</V>
<V>Lootsikut ei olnud leida,</V>
<V>Paati saada parajada,</V>
<V>Miska üle lainte minna.</V>
<V>Alevipoeg, armas venda,</V>
<V>Kes see kodunt õnnekorral</V>
<V>Võtnud nõiavitsakese</V>
<V>Sõjateele saatijaksi,</V>
<V>Vitsakesta vibutama,</V>
<V>Ise soovil pajatama:</V>
<V>“Silda ette sünnitele,</V>
<V>Silda ette sammujalle!”</V>
<V>Silmapilgul sündis silda</V>
<V>Penikoorma pikkusella.</V>
<V>Sõitsid mehed üle silla,</V>
<V>Kanged mehed kahekesi</V>
<V>Tuisates tuuslari talusse;</V>
<V>Lõhkusivad ukselukud,</V>
<V>Puistasid piidad puruksi,</V>
<V>Tapsivad siis tuuletarga,</V>
<V>Päästsid vangist piigakese,</V>
<V>Panid tuuslari talule</V>
<V>Tulekuke katukselle.</V>
<V>Tuhaksi läinud talusta</V>
<V>Jäänd ei enam jälgesida</V>
<V>Muud kui rajakivi müürid.</V>
<V>Kes see juhtub õnnekorral</V>
<V>Suveööl seal astumaie,</V>
<V>Küll see kuuleb kaebamisi,</V>
<V>Leinamise lugusida,</V>
<V>Miska tuuslar, tuuletarka,</V>
<V>Hävituse äpardusta,</V>
<V>Kena koja kadumista</V>
<V>Ohkab tuulehoogudelle.</V>
<V>Olevipoeg, hoonetarka,</V>
<V>Kosind hiljem kolmandama</V>
<V>Kasvandiku kodukanaks,</V>
<V>Keda kanged kälimehed</V>
<V>Varga volist olid päästnud.</V>
<V>Nõnda olid neitsid noored,</V>
<V>Põrgust pääsend piigakesed</V>
<V>Hüva õnne juhatusel,</V>
<V>Sugulaste soovitusel</V>
<V>Kange meeste kaasaks saanud;</V>
<V>Olid poegi rohkel rüpel,</V>
<V>Sugu kuulsat sünnitanud:</V>
<V>Kellest vanapõlve kõned</V>
<V>Sada sala sahkanevad,</V>
<V>Tuhat tükki tunnistavad.</V>
</TEXT>
</ITEM>
<ITEM nro="kalevipoeg16" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>16</ID>
</META>
<TEXT>
<CPT>Kuueteistkümnes lugu</CPT>
<K>Laevaehitus ja sõidu algus • Teekond maailma otsa • Lapumaa ja Varrak</K>
<V>Kalevite kange poega</V>
<V>Mõtteida mõlgutelles</V>
<V>Alustanud arvamisi</V>
<V>Tarkusteeda toimetada,</V>
<V>Suure ilma otsa sõita,</V>
<V>Põhja piiri purjetada,</V>
<V>Kus ei enne oldud käidud,</V>
<V>Teed ei iial ette tehtud,</V>
<V>Aga kuhu taevakummi</V>
<V>Maa külge kinnitatud.</V>
<V>Laskis laulu ladusasti,</V>
<V>Sõnasida sõudemaie:</V>
<V>“Kui ma lähen ratsul käima,</V>
<V>Hallil lasen alla õue</V>
<V>Salateeda sõitemaie,</V>
<V>Targa teeda tallamaie,</V>
<V>Lasen läbi lagediku,</V>
<V>Läbi paksu põõsastiku,</V>
<V>Murran üle mägedesta,</V>
<V>Kargan kuristiku kaudu,</V>
<V>Sammun tüki samblasooda,</V>
<V>Kõnnin teise kuivistikku,</V>
<V>Kolmandama kanarbikku,</V>
<V>Neljandama nõmmesida,</V>
<V>Siisap saaksin sihis sinna –</V>
<V>Järved mul ei sõlmiks sammu,</V>
<V>Kui ei meri meesta keelaks.</V>
<V>Kuule, kotkas, kaunis lindu,</V>
<V>Talita mind tiibadella</V>
<V>Üle vete veeremaie,</V>
<V>Üle lainte lendamaie,</V>
<V>Seni kui ma ilma serva</V>
<V>Käsilla saan katsumaie,</V>
<V>Sõrmilla saan sorkimaie,</V>
<V>Kuhu taeva kõrge katus</V>
<V>Räästa maha rajatanud,</V>
<V>Sinisiidil seinakesed</V>
<V>Aluspalke paigutanud,</V>
<V>Kuhu kuu- ja päevakandja,</V>
<V>Pilvede ülalpidaja</V>
<V>Oma kanda kinnitanud,</V>
<V>Varbaid maha vajutanud!”</V>
<V>Kui ta teademata teida</V>
<V>Tahtis minna tallamaie,</V>
<V>Suisa peaga sammumaie,</V>
<V>Kuhu enne ükski käiki,</V>
<V>Rada polnud rajatanud,</V>
<V>Tõstis häälta tarka lindu,</V>
<V>Kaaren sõnad krooksuteli:</V>
<V>“Kus sa silmad sinivetta,</V>
<V>Laialisi laineida,</V>
<V>Kae, kas kaldal kõrkjaida,</V>
<V>Võhumõõku vete ääres;</V>
<V>Parem jalg seal põrutagu</V>
<V>Kanget kanda vastu kallast, –</V>
<V>Siis saab maa sull’ salasuuda,</V>
<V>Varjul hoitud väravada</V>
<V>Laialt lahti tegemaie,</V>
<V>Kust saab ilma otsa kätte.”</V>
<V>Kalevite poega kostis:</V>
<V>“Eks ma ole õnnekaupa</V>
<V>Enne seda sada korda</V>
<V>Peipsi järvest pelgamata,</V>
<V>Võrtsu järvest vankumata,</V>
<V>Kaiu järvest kartemata,</V>
<V>Läänemerest langemata</V>
<V>Koormaga ju läbi käinud;</V>
<V>Eks ma tunne nende teida,</V>
<V>Pikkusmõõdul piirisida,</V>
<V>Laintelangu laiusida,</V>
<V>Salapeidul sügavusi,</V>
<V>Ahti poja haudasida?</V>
<V>Peipsi järv mul puusast saadik,</V>
<V>Võrtsjärv mulle vöödest saadik,</V>
<V>Musta järv mul maost saadik,</V>
<V>Kaiu järv mul kaelast saadik,</V>
<V>Lääne lõualuudest saadik,</V>
<V>Suur meri suudest saadik.</V>
<V>Ilmjärv jäi mul ainuüksi</V>
<V>Keskipaigast katsumata,</V>
<V>Hauakohtelt arvamata,</V>
<V>Sügavusel süldamata,</V>
<V>Salapaigul sammumata.”</V>
<V>Meelemõtteid mõlgutelles,</V>
<V>Salasoove sünnitelles</V>
<V>Pani Kalevite poega</V>
<V>Laulusõnad lendamaie:</V>
<V>“Kui mina kiuste võtan käiki,</V>
<V>Sunnin sammud sõudemaie,</V>
<V>Varbad virgalt veeremaie,</V>
<V>Siisap sõuan Soome poole,</V>
<V>Paadi otsa põhja poole,</V>
<V>Vankri juhil vaarumaie;</V>
<V>Küllap leian Kaljumaalta,</V>
<V>Soomemaalta sugulasi,</V>
<V>Turjamaalta tuttavaida,</V>
<V>Saarest vanu sõprasida,</V>
<V>Kes mind teele kohendavad,</V>
<V>Jälgedelle juhatavad.”</V>
<V>Siisap sahkas Oleville:</V>
<V>“Võta, Olev, vennikene,</V>
<V>Linnameister, mõistetarka,</V>
<V>Võta kirves nüüd kädeje,</V>
<V>Raiu maha rajatammi,</V>
<V>Tõuka maha suuri tammi,</V>
<V>Pilluta latva pilvesta,</V>
<V>Kukuta tüvi kännulta;</V>
<V>Võta tammi tarbepuuksi,</V>
<V>Mis see meie õue alla</V>
<V>Kõrge kalda küürusella</V>
<V>Isa enne istutanud,</V>
<V>Ema enne kasvatanud;</V>
<V>Mis seal merekalda pealta,</V>
<V>Laialisti liivikulta</V>
<V>Kõrget latva kõiguteleb,</V>
<V>Laiu oksi lahuteleb,</V>
<V>Et ei päeval paiste mahti,</V>
<V>Kuul ei kumamise mahti,</V>
<V>Tähtel siramise mahti,</V>
<V>Pilvedel ei piiske mahti!</V>
<V>Kukutele, kulla venda,</V>
<V>Tõuka maha kõrge tammi,</V>
<V>Pane päike paistemaie,</V>
<V>Kuu jälle kumamaie,</V>
<V>Pilved piisku pillutama,</V>
<V>Lunda laialt lahutama!</V>
<V>Tee sa tamme tüvikusta</V>
<V>Tugevamad tarbelaevad</V>
<V>Salateede sõudemiseks,</V>
<V>Targa teede toimetuseks;</V>
<V>Tammeladvast sõjalaevad,</V>
<V>Keske’elta kaubalaevad,</V>
<V>Otsapakust orjalaevad,</V>
<V>Laastudesta lastelaevad,</V>
<V>Nurkadesta neitsilaevad!</V>
<V>Mis on jäänud, jäta jälle,</V>
<V>Jäta jätmed raiskamata:</V>
<V>Jätmetest saab Järva linna,</V>
<V>Riismetest saab Riia linna,</V>
<V>Laastudest saab Lääne linna,</V>
<V>Varjukohta Virumaale,</V>
<V>Harjusse redusepaika,</V>
<V>Põltsamaale peidupaika!</V>
<V>Mis jääb üle, jäta jälle,</V>
<V>Jäta jätmed raiskamata,</V>
<V>Jäta riismed rikkumata,</V>
<V>Kõhetumad korjamata:</V>
<V>Riismetest saab rahukoda,</V>
<V>Vaestelaste varjutuba,</V>
<V>Leskedelle leinakamber,</V>
<V>Kurbadelle kurtmiskamber;</V>
<V>Sealt saab Viru vihmavarju,</V>
<V>Talurahvas tuulevarju.</V>
<V>Mis jääb üle, jäta jälle,</V>
<V>Jäta jätmed raiskamata,</V>
<V>Jäta riismed rikkumata,</V>
<V>Kõhetumad korjamata:</V>
<V>Et sealt vaesed leidvad varju,</V>
<V>Lesed leinamise paika;</V>
<V>Kellel tuul on teinud toa,</V>
<V>Vesi palke veeretanud,</V>
<V>Rahe katust kallutanud,</V>
<V>Udu teinud uued uksed,</V>
<V>Lumi vikkind valged seinad.</V>
<V>Mis jääb üle, jäta jälle,</V>
<V>Jäta raod raiskamata,</V>
<V>Oksad uhked hukkamata:</V>
<V>Oksadest saab orjakambri,</V>
<V>Raagest vaestel’ rõõmukambri,</V>
<V>Neitsidelle naljakambri,</V>
<V>Lustituba lastelegi!”</V>
<V>Olev oskas, kostis vastu,</V>
<V>Laulis aga ladusasti:</V>
<V>“Küll mina teaksin, mis ma teeksin,</V>
<V>Teaksin, teeksin, vennikene,</V>
<V>Kui oleks meesta meie maalta,</V>
<V>Tugevada teadevalla,</V>
<V>Kes see tamme raiuks maha.”</V>
<V>Kaaren kuulis kuuse otsas,</V>
<V>Tarka lindu tähendama:</V>
<V>“Minge meesta otsimaie,</V>
<V>Tugevamat tabamaie,</V>
<V>Võimsat kaugelt kuulamaie,</V>
<V>Kes see tõukaks tamme maha,</V>
<V>Kukutaks tüve kännulta.”</V>
<V>Mindi meesta otsimaie,</V>
<V>Tugevamat tabamaie,</V>
<V>Kes see raiuks rajatamme,</V>
<V>Tõukaks maha suure tamme,</V>
<V>Pillutaks ladva pilvesta.</V>
<V>Toodi mehi Turjamaalta,</V>
<V>Sõnatarku Soomemaalta.</V>
<V>Targad mehed tähendama,</V>
<V>Sõnatargad seletama:</V>
<V>“Kallis Kalevite poega,</V>
<V>Kangemeeste kasvandikku!</V>
<V>Kui sa tahad tõesti minna</V>
<V>Ilma otsa otsimaie,</V>
<V>Kuhu Vanataadi käsi</V>
<V>Taeva servad sõlmitanud,</V>
<V>Maaga kokku kinnitanud,</V>
<V>Laia ääre langutanud,</V>
<V>Pööra põhja piiridelle,</V>
<V>Kääna Põhjanaela kohta,</V>
<V>Vana Vankri valgusella!</V>
<V>Tõukad sina seda teeda,</V>
<V>Rändad põhjaradadelle,</V>
<V>Siis ei püsi puine paati,</V>
<V>Tammetüvest tehtud laeva.</V>
<V>Virmaliste vägev voli</V>
<V>Vehklemisi välgutelles</V>
<V>Paneks paadi põlemaie,</V>
<V>Laevakese lõkendama;</V>
<V>Seal peab laeva rauast soetud,</V>
<V>Paati karrasta painutud,</V>
<V>Teraksesta saama tehtud,</V>
<V>Vanast vasesta valatud.”</V>
<V>Kalevite kange poega</V>
<V>Laskis teha kena laeva,</V>
<V>Uhke lodja ehitada,</V>
<V>Mis ei puusta painutatud</V>
<V>Ega luusta ehitatud</V>
<V>Ega vasesta valatud,</V>
<V>Teraksest ei olnud tehtud.</V>
<V>Kalevipoeg, kange meesi,</V>
<V>Laskis lodja valmistada,</V>
<V>Laeva teha hõbedasta,</V>
<V>Kallimasta hõbekarrast,</V>
<V>Õhukestest hõbelaudest.</V>
<V>Laevalagi hõbedasta,</V>
<V>Hõbekarrast laeva põrand,</V>
<V>Laevamastid hõbedasta,</V>
<V>Hõbekeedest laevaköied.</V>
<V>“L e n n u k” pandi laeval’ nimeks,</V>
<V>Et ta lendes lõhkus laineid.</V>
<V>Siisap käskis kuldse kuue</V>
<V>Eneselle kehakatteks,</V>
<V>Käskis laevameestelegi</V>
<V>Tublid riided toimetada:</V>
<V>Hõbekarrast ülemaile,</V>
<V>Rauakarrast rahva’alle,</V>
<V>Vasksest karrast vanemaile,</V>
<V>Teraksesta tarkadelle,</V>
<V>Sest et ilma otsa ligi</V>
<V>Põhjanaela piiridella</V>
<V>Virmaliste vehklemine,</V>
<V>Tulilaste tuiskamine</V>
<V>Rauda ei saaks rikkumaie,</V>
<V>Karrast kuube kulutama.</V>
<V>Kui siis käsku annetie</V>
<V>Kallist laeva koormatada,</V>
<V>Moona viia meeste võrra,</V>
<V>Rohkest’ vara rahva tarvis,</V>
<V>Käskis Kalevite poega</V>
<V>Sõna viia sõpradelle,</V>
<V>Kalli kasuvendadelle,</V>
<V>Teadusida tarkadelle,</V>
<V>Keda kaasa kutsutie,</V>
<V>Abimeesteks arvatie.</V>
<V>Seal ju laulsid ilmatargad,</V>
<V>Ilmatargad, maakavalad</V>
<V>Õnnelaulu hõisatelles,</V>
<V>Et neid kaasa kutsutie,</V>
<V>Abimeesteks arvatie.</V>
<V>Aga kes jäid kutsumata,</V>
<V>Kurba laulu kuulutasid:</V>
<V>“Meie, kullad, kuulasime,</V>
<V>Meie, vaesed, vaatasime,</V>
<V>Kas meid kaasa kutsutakse.</V>
<V>Ei meid hulka hõigatudki</V>
<V>Ega kaasa kaevatudki;</V>
<V>Sundi viidi Suleville,</V>
<V>Armast kutsu Aleville,</V>
<V>Kästi tulla kannupoissi</V>
<V>Teedekäiki toimetama.”</V>
<V>Kalevite kange poega</V>
<V>Laskis tulla laevamehi,</V>
<V>Teiste seltsi sõjamehi,</V>
<V>Kolmandama kasumehi,</V>
<V>Perepoegi peenikesi.</V>
<V>Tarkasid veel tahetie,</V>
<V>Sõnamehi sunnitie,</V>
<V>Tuuletarku tarvitati,</V>
<V>Manatarku meelitati</V>
<V>Uku kivil ohverdama,</V>
<V>Teele õnne toimetama.</V>
<V>Kui siis laeva enne koitu,</V>
<V>Paadikene enne päeva,</V>
<V>“Lennuk” lausa valge eella</V>
<V>Vesiteel läks veeremaie,</V>
<V>Lainte kiigul lendamaie,</V>
<V>Keeritati kübaraida,</V>
<V>Lasti laulu ladusasti:</V>
<V>“Peast ma keeritan kübara,</V>
<V>Alta keeritelen laeva;</V>
<V>Sõidan teeda triibulista,</V>
<V>Veeren võõrast vesirada,</V>
<V>Mis ei marjavarrelista,</V>
<V>Hõbelõnga loogelista,</V>
<V>Kuldalõnga keerulista.”</V>
<V>Laeva seati lainetelle,</V>
<V>Seati nokal Soome poole,</V>
<V>Põhjapiiri pööruselle,</V>
<V>Vastu Vana Vankerida.</V>
<V>Kalevite kange poega</V>
<V>Istus ise ülemaksi</V>
<V>Targa tüürimehe kõrva,</V>
<V>Sundis sõbrad sõudemaie,</V>
<V>Poisikesed purjetama,</V>
<V>Sellid köisi seadimaie,</V>
<V>Kablukesi kohendama.</V>
<V>Kui siis laeva lustilikult</V>
<V>Lainte kiigul lendamassa,</V>
<V>Hakkas Kalevite poega</V>
<V>Lustilugu lahutama:</V>
<V>“Kehitelen kübarada</V>
<V>Peasta päeva pealikulle,</V>
<V>Kes see litrid lainetelle</V>
<V>Kuldakirja külvanekse,</V>
<V>Et kui laeva lõhub laineid,</V>
<V>Kuldapeenar kerkinekse,</V>
<V>Hõbevagu vahtunekse.</V>
<V>Kehitelen kübarada,</V>
<V>Kummardelles kuude poole,</V>
<V>Teretelles tähtesida,</V>
<V>Kes need kangust kasvatavad,</V>
<V>Teeda meile tähendavad.</V>
<V>Lähme lugu laulemaie,</V>
<V>Vanu sõnu valmistama,</V>
<V>Jõgesida jälgimaie,</V>
<V>Meresida mängimaie,</V>
<V>Kaljusida kündemaie,</V>
<V>Suuri saari sahkamaie,</V>
<V>Mereääri äigamaie,</V>
<V>Kaldaalust koristama,</V>
<V>Kuhu kulda külvatie,</V>
<V>Hõbedada istutati,</V>
<V>Taara tarkust tipitie.</V>
<V>Ükskord, ükskord ilmus ilma,</V>
<V>Ilmus ilma ilusana!</V>
<V>Ükskord, ükskord tehti taevas,</V>
<V>Tehti taevas targalisti,</V>
<V>Tähtedega täpilisti,</V>
<V>Pilvedega pilulisti.”</V>
<V>Siisap laulis pikka lugu</V>
<V>Algusilma ilmumisest,</V>
<V>Kuidas kuule kooti koda,</V>
<V>Pesa tehti päikeselle.</V>
<V>“Lennuk” oli laintekiigul</V>
<V>Mõnda päeva purjetanud,</V>
<V>Päeval päikese juhilla,</V>
<V>Öösel tähte õiendusel.</V>
<V>Paati veeres põhja poole,</V>
<V>Ilma otsa ligemalle;</V>
<V>Kaasavõetud keeletarka</V>
<V>Seadis tüürilt laeva sõitu;</V>
<V>See’p see mõistis kõiki sõnu,</V>
<V>Kõiki keelekõlksumisi,</V>
<V>Teadis kuuldud linnukeeled,</V>
<V>Teadis elajate hääled</V>
<V>Targa viisil tähendada.</V>
<V>Soome sortsilaste sunnil</V>
<V>Möllasivad tuulemarud</V>
<V>Vihas vetta vahutama;</V>
<V>Pilvepime peitis päeva,</V>
<V>Peitis uttu päikese,</V>
<V>Kattis kinni taevatähed</V>
<V>Üleüldsalt udusompu,</V>
<V>Kastekarva kuubedesse,</V>
<V>Et ei teadnud tüürimeesi</V>
<V>Ega kippar laeva käiki.</V>
<V>Keeletarka küsimaie</V>
<V>Lindudelt, mis lainetelta</V>
<V>Leidis laeva ligemalta.</V>
<V>Kui ta otsust kätte saanud,</V>
<V>Laskis laulu lõksatelles:</V>
<V>“Veljed noored, vennikesed,</V>
<V>Kallid kangelaste pojad,</V>
<V>Läki võõrast vaatamaie,</V>
<V>Soomest sala sahkamaie,</V>
<V>Nurmedelta noppimaie,</V>
<V>Kanarbikust katkumaie,</V>
<V>Merepõhjast pühkimaie,</V>
<V>Lainte alta laastamaie,</V>
<V>Kivikildest kergitama,</V>
<V>Mägedesta kangutama,</V>
<V>Mis nad sala varjutavad,</V>
<V>Kallimada kuulutavad!</V>
<V>Nurmeilud nuttelevad,</V>
<V>Kanarbikud kaebelevad,</V>
<V>Kaljurünkad karjatavad,</V>
<V>Mereurkad ohkelevad,</V>
<V>Laintekiigud leinelevad,</V>
<V>Kus nad kallist enne kuulnud,</V>
<V>Muistesõnu enne mõistnud.”</V>
<V>Lainte kiigul kerkis laeva,</V>
<V>Kerkis vahel kõrge’elle,</V>
<V>Kippus vahel kukkumaie,</V>
<V>Lainte alla langemaie,</V>
<V>Et ei teadnud tüürimeesi</V>
<V>Ega kippar laeva käiki.</V>
<V>Päike läinud salapeidul</V>
<V>Õhtu hõlma puhkamaie,</V>
<V>Ööde pime ümberringi</V>
<V>Kattis Kalevite laeva.</V>
<V>Seitse ööd ja seitse päeva</V>
<V>Vankus laeva väsimata</V>
<V>Tuulemaru tuisatusel</V>
<V>Laintel kui üks laglekene;</V>
<V>Siisap väsind Soome sortsid</V>
<V>Puhumisel puhkamaie.</V>
<V>Päike pääses paistemaie,</V>
<V>Laia ilma valgustama;</V>
<V>Viimaks hakkas vete veerult</V>
<V>Kallas kaugelt kasvamaie,</V>
<V>Kõrgemaksi kerkimaie.</V>
<V>Keeletarka kuulutama:</V>
<V>“Võõras rand mul, vennikesed.”</V>
<V>Kalevite kange poega,</V>
<V>Kui said kalda ligemalle,</V>
<V>Kargas laevalt lainetesse</V>
<V>Usinasti ujumaie,</V>
<V>Kalda poole kiirustama;</V>
<V>Siis ta vedas sõprasida</V>
<V>Laevas köitel kalda’asse.</V>
<V>See ei olnud Soome serva</V>
<V>Ega tuttav Turja randa,</V>
<V>Ei ka enne käidud kohta.</V>
<V>Keeletarka küsimaie:</V>
<V>Kuidas randa kutsutakse?</V>
<V>Linnukesed lõõritasid,</V>
<V>Pääsukesed pajatasid,</V>
<V>Vana vares vastanekse:</V>
<V>“See on lahja Lapu randa,</V>
<V>Kehvaliste kaldakene.”</V>
<V>“Lennuk” aeti lahe sisse,</V>
<V>Hõbepaati parve äärde,</V>
<V>Kinnitati kividella,</V>
<V>Vangistati vaiadella,</V>
<V>Et ei paigast pääseneksi</V>
<V>Lainetelle lendamaie.</V>
<V>Kalevite kallis poega</V>
<V>Kutsus juhiks keeletarga,</V>
<V>Sundis seltsiks sõprasida</V>
<V>Võõrast kohta vaatamaie.</V>
<V>Nemad käisid neljakesi</V>
<V>Tüki teeda, marga maada,</V>
<V>Mööda nõmme nõtkutelles,</V>
<V>Mätastikku mütatelles,</V>
<V>Mööda laia lagendikku,</V>
<V>Sammusivad samblasooda,</V>
<V>Kõndisivad kanarbikku</V>
<V>Mööda raatmaa radasida:</V>
<V>Kas ehk kuskil kogemata</V>
<V>Talu silma tõuseneksi.</V>
<V>Mis seal vastu veerenekse,</V>
<V>Silma ette sirgunekse?</V>
<V>Tõusis silma üksik talu,</V>
<V>Peidust väike perekene.</V>
<V>Ukse eessa istus neidu,</V>
<V>Murupingil piigakene,</V>
<V>Kedervarrel keerutelles</V>
<V>Lõuendisi lõngakesi;</V>
<V>Näpud ketra keeritasid,</V>
<V>Suu aga seadis sõnasida,</V>
<V>Laskis lustil laulukesta:</V>
<V>“Oli üksi naine noori,</V>
<V>Lüpsis lehmad koidu eella,</V>
<V>Lüpsis lehmad lepikussa,</V>
<V>Kurnas piima kamberie;</V>
<V>Siis aga karja saatemaie.</V>
<V>Saatis karja kaasikusse,</V>
<V>Lehmad alla lepikusse,</V>
<V>Vasikad põõsa varjule.</V>
<V>Mis ta leidis karjateelta?</V>
<V>Leidis kana karjateelta,</V>
<V>Väikse kuke vainiulta;</V>
<V>Kana siblis siidisida,</V>
<V>Kukke kuldanarmaida.</V>
<V>Noorik kana püüdemaie,</V>
<V>Kukekesta kiusamaie;</V>
<V>Kukke lendas üle metsa,</V>
<V>Üle laia lagendiku,</V>
<V>Kanake sai naise kätte,</V>
<V>Kanti rüpessa koduje.</V>
<V>Särgi rüpes kantud kana,</V>
<V>Põues toodud pojukene</V>
<V>Viidi viljakamberie,</V>
<V>Seati salve serva peale</V>
<V>Kasukanaks kasvamaie,</V>
<V>Vaka alla vajumaie.</V>
<V>Kasvas kana katte alla,</V>
<V>Paisus peidul pojukene,</V>
<V>Kasvas kuu, kasvas kaksi,</V>
<V>Kasvas kortli kolmat kuuda,</V>
<V>Nädala veel neljat kuuda,</V>
<V>Peale paari päevakesta.</V>
<V>Noorik aita vaatamaie:</V>
<V>Mis sest kasukanast kasvab,</V>
<V>Peidus pojukesest paisub?</V>
<V>Kanast kasvas neitsikene,</V>
<V>Kena kuningate tütar.</V>
<V>Käisid neitsil kosilased,</V>
<V>Piigal palju peiukesi,</V>
<V>Viied, kuued viinakruusid,</V>
<V>Seitsesada sõnumida;</V>
<V>Üks oli kuu, teine päeva,</V>
<V>Kolmas –”</V>
<V>– –“Kalevite poega,</V>
<V>Pikil koivil peiukene!”</V>
<V>Pajatas Kalevipoega</V>
<V>Üle läve astudessa.</V>
<V>Piiga kohkel põgenema,</V>
<V>Hädas appi hüüdemaie.</V>
<V>Tütre pillil tõttas taati</V>
<V>Võõralista vaatamaie,</V>
<V>Mis siin kisa kasvatanud.</V>
<V>Kalevite kallis poega,</V>
<V>Kui oli taati teretanud,</V>
<V>Lapu targaks tunnistanud,</V>
<V>Kohe otsust küsimaie:</V>
<V>“Kukutele, võõras kägu,</V>
<V>Laula, laula, linnukene,</V>
<V>Vasta mulle, kulla venda,</V>
<V>Kust see käiki kohemalta,</V>
<V>Sihil ilma otsa sõuab,</V>
<V>Et ei teisi teeradasid,</V>
<V>Hõbelõngal loogelista,</V>
<V>Kuldalõngal keerulista</V>
<V>Ette tuleks eksitama,</V>
<V>Käigil sammu kinnitama!</V>
<V>Juhata mind joonelt sinna,</V>
<V>Kuhu taevakummikene</V>
<V>Alla serva kinnitanud,</V>
<V>Sinisiidil seinakesi</V>
<V>Lagedalle langutanud,</V>
<V>Kuhu kuu kustunekse,</V>
<V>Päike läheb puhkamaie,</V>
<V>Kui nad seatud vahikorda</V>
<V>Ööl ja päeval lõpetanud!</V>
<V>Kaaren kodus kuuluteli,</V>
<V>Tarka lindu andis teada:</V>
<V>“Kui sa silmad sinivetta,</V>
<V>Laialisi laineida,</V>
<V>Kae, kas kaldal kõrkjaida,</V>
<V>Võhumõõku vete ääres,</V>
<V>Parem jalg seal põrutagu</V>
<V>Kanget kanda vastu kallast:</V>
<V>Siis saab maa sull’ salasuuda,</V>
<V>Varjul hoitud väravada</V>
<V>Laialt lahti tegemaie,</V>
<V>Kust saab ilma otsa kätte.”</V>
<V>Juhata mind sinna serva</V>
<V>Kõrkjakalda kihutama!”</V>
<V>Tarka kuulis, kostis vastu:</V>
<V>“Siit ei tõuse teida sulle,</V>
<V>Rändamise radasida</V>
<V>Kusagilta ilma otsa;</V>
<V>Merella ei ole määra,</V>
<V>Lainetelle lõpetusta</V>
<V>Seal, kus Vanaisa tarka</V>
<V>Taeva katust kallutanud,</V>
<V>Räästa maha rajatanud,</V>
<V>Sinisiidil seinakesi</V>
<V>Lagedalle langutanud.</V>
<V>Kes need enne sel on käinud</V>
<V>Tühja tuulta tallamassa,</V>
<V>Saivad Sädemete saarel</V>
<V>Suurest julgusesta surma.</V>
<V>Kodukaarna kuulutused</V>
<V>Tähendavad põrguteeda,</V>
<V>Vanapoisi väravada.</V>
<V>Kui sa käiki kodumaale,</V>
<V>Sõber, soovid toimetada,</V>
<V>Luban sulle lusti pärast</V>
<V>Teedejuhiks kaasa tulla.”</V>
<V>Kalevite poega kostis:</V>
<V>“Koju jõuan juhtimata</V>
<V>Tuldud teeda tuttavada.</V>
<V>Võta vaevaks, vennikene,</V>
<V>Vii mind võõra vainudelle,</V>
<V>Ilma otsa ukse ette,</V>
<V>Vanataadi väravasse!”</V>
<V>Lapu tarka küsimaie:</V>
<V>“Mis mull’ palgaks paisatakse,</V>
<V>Veovaevaks visatakse?”</V>
<V>Kalevite poega kostis:</V>
<V>“Mis sa soovid, sõbrakene,</V>
<V>Küsid hinda, kullakene,</V>
<V>Peab sull’ palgaks paisatama,</V>
<V>Veovaevaks visatama.</V>
<V>Võta pooli varandusta,</V>
<V>Küsi kulda kümme kotti,</V>
<V>Hüva hulka hõbedada!</V>
<V>Vii mind aga, vennikene,</V>
<V>Ilma otsa ukse ette,</V>
<V>Vanataadi väravasse!</V>
<V>Mere sügavusemõõdud,</V>
<V>Põrgu piirid pikkusella –</V>
<V>Neida tunnen nööri mööda;</V>
<V>Suure ilma otsaseinad</V>
<V>Tänini veel teademata,</V>
<V>Käsilla mul katsumata.”</V>
<V>Lapu tarka laulis vastu:</V>
<V>“Lisa peale lusti pärast,</V>
<V>Pane palgaks peale hinna,</V>
<V>Mis sul kodu kütke’essa</V>
<V>Seina küljes seisenekse!”</V>
<V>Kalevite kallim poega</V>
<V>Tõoteli kõike täita,</V>
<V>Külamehel’ kütkendatud</V>
<V>Ahelate-arvulise</V>
<V>Meeleheaks veel peale panna.</V>
<V>Lapu tarka laulemaie,</V>
<V>V a r r a k  nõnda vastamaie:</V>
<V>“Sündku sinu soovimine,</V>
<V>Mingu täide tahtemine.</V>
<V>Sest ei tõusku mulle süüda,</V>
<V>Võõral mingit vastamista,</V>
<V>Kui sa kogemata kurja,</V>
<V>Hädaohtu, äpardusta</V>
<V>Teedekäigist peaksid tundma;</V>
<V>Süü jääb üksi sundijalle,</V>
<V>Vastus nõu võttijalle.”</V>
<V>Lapuline võeti laeva,</V>
<V>Viidi Varrak tüürimaie,</V>
<V>Laevasõitu seadimaie.</V>
<V>Lainte kiigul langedessa,</V>
<V>Tuuletiivul tuisatessa</V>
<V>Lõhkus Kalevite laeva</V>
<V>Vahus veele vagusida,</V>
<V>Mitu ööd ja mitu päeva</V>
<V>Põhja poole purjetelles.</V>
<V>Laeva juhtus laintelangul</V>
<V>Kogemata neelukohta,</V>
<V>Võind ei aerud avitada</V>
<V>Ega purjed välja päästa</V>
<V>Kallist laeva vete kurgust;</V>
<V>Neelu kippus neelamaie</V>
<V>Koormat koormakandijaga.</V>
<V>Lapu tarka võttis tündri,</V>
<V>Võttis Varrak vaadikese,</V>
<V>Kattis punakaleviga</V>
<V>Väljaspoolse vaadikere,</V>
<V>Punus punapaelasida</V>
<V>Vitsa viisil vaadi ümber.</V>
<V>Köitis teda kütkedega</V>
<V>Laeva külge rippumaie,</V>
<V>Et kui kala silmaks sööki,</V>
<V>Varmalt tuleks võttemaie.</V>
<V>Veesta tuli valaskala</V>
<V>Punast sööki püüdemaie;</V>
<V>Ahmas suhu vaadikese,</V>
<V>Pistis ise punumaie,</V>
<V>Vedas laeva neelust välja,</V>
<V>Päästis paadi põrgusuusta,</V>
<V>Allilma ukse eesta,</V>
<V>Vana vaenu väravasta,</V>
<V>Kuhu mitu enne kukkund,</V>
<V>Hädas mõni äpardanud.</V>
<V>Lainte kiigul langedessa,</V>
<V>Tuuletiivul tuisatessa</V>
<V>Lõhkus Kalevite laeva</V>
<V>Vahus veele vagusida,</V>
<V>Mitu ööd ja mitu päeva</V>
<V>Põhja poole purjetelles.</V>
<V>Kalevite kange poega</V>
<V>Seadis sõnad sõudemaie,</V>
<V>Laskis laulu lõksutelles:</V>
<V>“Nõu ei viska meesi nurka,</V>
<V>Pane mõtteid parte peale;</V>
<V>Äparduste ähvardusi</V>
<V>Laulusõnad lepitamas,</V>
<V>Targad sõnad talitsemas.”</V>
<V>Laeva oli lainte lennul,</V>
<V>Vetevooge veeretusel</V>
<V>Palju aega purjetanud</V>
<V>Põhja piiri pöörusella,</V>
<V>Sealap Sädemete saare</V>
<V>Tulisambad tõusemaie,</V>
<V>Suitsupilved paisumaie.</V>
<V>Kalevipoeg kippumaie</V>
<V>Sädemesaart silmamaie;</V>
<V>Varrak vastu vaidlemaie,</V>
<V>Koledat teed keelamaie.</V>
<V>Sulevipoeg sõnaldama:</V>
<V>“Laske minda minemaie</V>
<V>Tuliteeda tallamaie,</V>
<V>Suitsulista sammumaie,</V>
<V>Kuhu, kes seal enne käinud,</V>
<V>Nõrgematest palju nõrkend,</V>
<V>Väetid läinud viletsusse!”</V>
<V>Aeti laeva lainetelta</V>
<V>Sädemete saare serva,</V>
<V>Kus see mägi mängis tulda,</V>
<V>Teine suitsu sünniteli,</V>
<V>Kolmas keetis kuuma vetta;</V>
<V>Suland kive sügavusest</V>
<V>Orgu saatsid ojadena.</V>
<V>Sulev sammus suitsu juhil,</V>
<V>Tallas tule tähendusel</V>
<V>Põrgu lee ligemalle,</V>
<V>Imelikku ilmumista</V>
<V>Salalikult silmamaie.</V>
<V>Tulekivi kildusida</V>
<V>Sadas suitsus sagedasti,</V>
<V>Tuiskas aga tuhkadessa</V>
<V>Lumehange lagedalle,</V>
<V>Rohkest’ raatmaa radadelle.</V>
<V>Raudakuube raksatelles</V>
<V>Kippusivad kivitunglad</V>
<V>Sulevida surmamaie.</V>
<V>Õnnetusest hoolimata</V>
<V>Kõndis kangelase poega</V>
<V>Põrgu leeaugu poole,</V>
<V>Kuni kuubi kõrvetelles</V>
<V>Keha kippus küpsetama,</V>
<V>Ripsmekarvad läksid krimpsu,</V>
<V>Kõrbe hiuksed, kulmukarvad.</V>
<V>Sulevipoeg pajatama:</V>
<V>“Kurat võtku tuleküngast,</V>
<V>Kust ei kasu kellelegi!</V>
<V>Kodu võiks ta rehekütjaks,</V>
<V>Saunameestel küljesoojaks</V>
<V>Mitmes kohas mõnus olla,</V>
<V>Kus üks süld ehk pere kohta</V>
<V>Armu poolest annetakse.</V>
<V>Praegu pole mul paremat:</V>
<V>Pistan piibu põlemaie.”</V>
<V>Siisap sammu sulgemaie,</V>
<V>Tuliteelta taganema.</V>
<V>Vaevalt pääses laeva peale</V>
<V>Haigeid külgi arstimaie,</V>
<V>Põlend viga parandama.</V>
<V>Kalevipoeg küsimaie:</V>
<V>“Kas ehk nägid kannupoissi,</V>
<V>Kes sul jälil jooksenekse?”</V>
<V>Sulevipoeg salgamaie;</V>
<V>Teised kadund kannupoissi</V>
<V>Ühel suul hüüdemaie.</V>
<V>Vaata, ilus valge lindu</V>
<V>Laskis maha laeva peale;</V>
<V>Keeletarka kuulamaie,</V>
<V>Kas ehk kadund kannupoissi</V>
<V>Sulgiline silmanenud.</V>
<V>Valge lindu vastamaie:</V>
<V>“Teisel pool jäämägesida,</V>
<V>Lumelisi lagedaida</V>
<V>Kenam kevadine kohta,</V>
<V>Soojem ala suve paika;</V>
<V>Mullas munad keedetakse,</V>
<V>Liivas liha küpsetakse:</V>
<V>Sinna poissi eksinenud</V>
<V>Näkineitsi meelitusel,</V>
<V>Ühtepuhkust iluaega</V>
<V>Õnnelikult elamaie.</V>
<V>Minge teele, mehed targad,</V>
<V>Kannupoiss ei tule kaasa!”</V>
<V>Mehed jõudsid sinna maale,</V>
<V>Kus need kuked sõivad kulda,</V>
<V>Kuked kulda, kanad karda,</V>
<V>Haned haljasta hõbedat,</V>
<V>Vareksed vana vaskeda,</V>
<V>Pesilinnud penningida,</V>
<V>Targad linnud taalerida,</V>
<V>Kus need kasvud kasvasivad,</V>
<V>Kapsad kuuse kõrguseni.</V>
<V>Kalevite kange poega</V>
<V>Sulaseida sundimaie,</V>
<V>Alamaida ajamaie</V>
<V>Võõrast kohta vaatamaie;</V>
<V>Käskis minna keeletarka</V>
<V>Salasõnu seletama,</V>
<V>Linde tarkust lunastama,</V>
<V>Heitis ise laeva peale</V>
<V>Suleviga suikumaie,</V>
<V>Päeva paistel puhkamaie;</V>
<V>Andis käsu Aleville</V>
<V>Vahikorral valvel olla.</V>
<V>Keeletarka kõndimaie,</V>
<V>Sulastega sammumaie</V>
<V>Tüki teeda, marga maada,</V>
<V>Kus ei kuulda linnulaulu</V>
<V>Ega leida loomakesi.</V>
<V>Päike juba veeres looja,</V>
<V>Langes merelainetesse.</V>
<V>Käigist väsind vennikesed</V>
<V>Sirutasid selilie</V>
<V>Põõsa varju puhkamaie.</V>
<V>Teise päeva palistusel</V>
<V>Ärateli enne koitu</V>
<V>Magajaida mehepoegi</V>
<V>Tugevama tütar noori,</V>
<V>Kes see tulnud kapsaaeda</V>
<V>Lehmadelle lehtesida</V>
<V>Kapsa küljest kitkumaie.</V>
<V>Tütar noori võttis mehed,</V>
<V>Pani poisid põlle rüppe,</V>
<V>Kandis neid süles koduje.</V>
<V>Isa kodus küsimaie:</V>
<V>“Mis sa toonud, tütar noori,</V>
<V>Mis sa korjand kapsastesta?”</V>
<V>Piiga põlle raputelles</V>
<V>Puistas mehed põrmandalle:</V>
<V>“Tähendele, taadikene,</V>
<V>Mis ma naljamängitusel</V>
<V>Kapsaaiast koristasin,</V>
<V>Kus nad, kirbud, kuuekesi,</V>
<V>Kastevilul kohmetanud,</V>
<V>Kapsapea all põõnutasid!”</V>
<V>Taati tarka tunnistama</V>
<V>Mõistatusel mehikesi:</V>
<V>“Kes see kõnnib kõrta mööda,</V>
<V>Astub aiaääri mööda,</V>
<V>Piirab pilliroogu mööda?”</V>
<V>Keeletarka kostemaie:</V>
<V>“Mesilane, linnukene,</V>
<V>See’p see kõnnib kõrta mööda,</V>
<V>Astub aiaääri mööda,</V>
<V>Piirab pilliroogu mööda.”</V>
<V>Tarka taati tunnistama</V>
<V>Mõistatusel mehikesi:</V>
<V>“Mis sealta jõesta jooneb,</V>
<V>Katsub külakaevudesta,</V>
<V>Kivikildude keskelta?”</V>
<V>Keeletarka kostemaie:</V>
<V>“Vikerkaar jooneb jõesta,</V>
<V>Katsub külakaevudesta,</V>
<V>Kivikildude keskelta.”</V>
<V>Hiiglatarka tunnistama:</V>
<V>“Mõistke, mõistke, mehikesed,</V>
<V>Mis tuleb ammudes arusta,</V>
<V>Singudes sinisalusta?”</V>
<V>Keeletarka kostemaie:</V>
<V>“Vihm tuleb ammudes arusta,</V>
<V>Singudes sinisalusta.”</V>
<V>Sellest tundis Hiiglatarka</V>
<V>Mõistelikke mehepoegi.</V>
<V>“Pane, piiga, põllerüppe,</V>
<V>Vii nad jälle viibimata</V>
<V>Sinna, kus nad enne seisnud;</V>
<V>Need on pealtmaa naiste pojad,</V>
<V>Kes need käivad tarka teeda,</V>
<V>Õpetusi otsimassa.”</V>
<V>Tütar käsku täitenekse:</V>
<V>Kandis võõrad kuuekesi,</V>
<V>Kust neid põlle koristanud.</V>
<V>Keeletarka mõistis kõne,</V>
<V>Hakkas piigat palumaie:</V>
<V>“Vii meid, neitsi, naljapärast</V>
<V>Kanna merekalda’alle!”</V>
<V>Tütar palveid täite’essa</V>
<V>Kandis mehed kalda’alle.</V>
<V>Nii kui suitsupilve sammas</V>
<V>Taevakummilt ripakille</V>
<V>Pikkerpillil liikunekse,</V>
<V>Tulda taevast puistanekse,</V>
<V>Tuli Hiigla tütar noori</V>
<V>Lennus sammul laeva poole,</V>
<V>Kärinaga merekalda;</V>
<V>Puistas põllest mehepojad</V>
<V>Hõbelaeva serva peale.</V>
<V>Piiga lõõtsuv hingepuhin</V>
<V>Puhus laeva lainetelle</V>
<V>Penikoorma kauguselle.</V>
<V>Imelugu ilmumine</V>
<V>Pani kõiki kohkumaie.</V>
<V>Kalevite kange poega</V>
<V>Pilvepiigat pilkamaie:</V>
<V>“Ole terve, tütarlapsi!</V>
<V>Pesid silmad palumata,</V>
<V>Küllap ise kuivatelles</V>
<V>Pühin piisad palgeilta.”</V>
<V>Kalevipoeg andis käsu</V>
<V>Laevapurjed lahutada,</V>
<V>Tahtis kohe kaugemalle</V>
<V>Põhja poole purjetada;</V>
<V>Ehk küll külma väga käre,</V>
<V>Jää seal kattis jälgesida,</V>
<V>Kõrge jää küngastesta</V>
<V>Lõikas “Lennuk” lustilikult</V>
<V>Purjetelles põhjateeda.</V>
<V>Vaata! virmaliste vaimud</V>
<V>Taeva alla taplusessa</V>
<V>Hõbeoda välgutelles,</V>
<V>Kuldakilpi kõigutelles</V>
<V>Paistsid laeva punetama.</V>
<V>Juba kadus meestel julgus,</V>
<V>Poistel püksid püülimassa.</V>
<V>Aga Kalevite poega</V>
<V>Tulist nalja naerateli:</V>
<V>“Laske virmaliste vehid,</V>
<V>Hõbeoda välgatused,</V>
<V>Kuldakilbi kõigutused</V>
<V>Tulekaarta meile teha,</V>
<V>Kust me valge kumendusel</V>
<V>Kaugemalle näeme käiki!</V>
<V>Kuu ei tahtnud kaasa tulla,</V>
<V>Päike läinud ammu peitu;</V>
<V>Armuanniks pannud Uku</V>
<V>Virmalised vehklemaie.”</V>
<V>Viimaks veeres võõras randa,</V>
<V>Tõusis rahvas tundemata</V>
<V>Meie sõpradelle silma;</V>
<V>Poistel poolelt koera kehad,</V>
<V>Pikad penisabad taga,</V>
<V>Tempudesta tondilased,</V>
<V>Näosta nii kui inimesed.</V>
<V>Penisabalised sellid</V>
<V>Kurjast’ vastu kiusamaie,</V>
<V>Tulijaida tonkimaie,</V>
<V>Et ei keegi kallastelle</V>
<V>Saanud laevast sammumaie.</V>
<V>Kalevite kange poega</V>
<V>Kargas laevast kalda’alle</V>
<V>Penilasi pillutama,</V>
<V>Vaenulasi virutama;</V>
<V>Surmas neida sadadena,</V>
<V>Tappis teisi tuhandeida.</V>
<V>Õnnekombel leidis hobu,</V>
<V>Tugevama täkukese,</V>
<V>Kargas kõrvi laudijalle</V>
<V>Sõjateeda sõitemaie,</V>
<V>Penilasi puistamaie.</V>
<V>Võõras väike mehikene</V>
<V>Vaenuköita kinnitama</V>
<V>Ristiks ratsu sammudelle.</V>
<V>Hüva hobu hüpateli</V>
<V>Vaenuköita kohkudessa,</V>
<V>Komisteli kogemata,</V>
<V>Langes laia lagedalle</V>
<V>Surnult maha samblasoosse.</V>
<V>Kalevipoeg kahetselles</V>
<V>Hüva hoosta ohkamaie,</V>
<V>Võrgutajat vandumaie,</V>
<V>Sidujada sajatama.</V>
<V>Siisap võttis suisapäisa,</V>
<V>Tõmbas maasta tüvikuda</V>
<V>Tugevamast tammepuusta,</V>
<V>Miska sooda sahkamaie,</V>
<V>Kuivikuida kündemaie,</V>
<V>Et ei põhja põllukesed</V>
<V>Kasusid peaks kasvatama,</V>
<V>Viljaivi valmistama.</V>
<V>Sealtmaa tarka sõitlemaie,</V>
<V>Künnimeesta keelamaie:</V>
<V>“Miks sa vihas, vennikene,</V>
<V>Kurjas lähed kündemaie,</V>
<V>Meie maada moondamaie,</V>
<V>Samblasooksi sajatama,</V>
<V>Kust ei kallist karjamaada</V>
<V>Ega lastel leivamaada?”</V>
<V>Kalevipoeg kostemaie:</V>
<V>“Vaenuköis mul võtnud hobu,</V>
<V>Suretanud sõidujala,</V>
<V>Enne kui ma tarka teeda</V>
<V>Õnnelikult lõpetanud.”</V>
<V>Tarka taati tähendama:</V>
<V>“Kuidas võid sa, kulla venda,</V>
<V>Tarkusteeda toimetada,</V>
<V>Kui sa rahvad raske käega,</V>
<V>Nõuandjad nurmedelta</V>
<V>Eesta ära hävitanud?”</V>
<V>Kalevipoeg kahetsema</V>
<V>Vihastuse vandumista,</V>
<V>Miska surmand sigidused</V>
<V>Põhja põllupeenderalta.</V>
<V>Hüüdis hädas Uku poole:</V>
<V>“Anna kasvu kaladelle,</V>
<V>Sigi Soome silkudelle,</V>
<V>Ülerohkust hüljestelle,</V>
<V>Sulgislinnu sugudelle!</V>
<V>Lase puida lainetelta</V>
<V>Vetel kalda veeretada,</V>
<V>Et nad tulevpõlve tuluks</V>
<V>Kasu saaksid külvamaie!”</V>
<V>Tarka mõistis, kostis vastu:</V>
<V>“Sõber, et sa õnne soovid,</V>
<V>Tahan sulle tõelikult</V>
<V>Hüva nõu ja otsust anda,</V>
<V>Kuidas teed saad kaugemalle.”</V>
<V>Kalevite poega kostis:</V>
<V>“Kaaren kodus kuulutanud,</V>
<V>Tarka lindu annud teada:</V>
<V>“Kus sa silmad sinivetta,</V>
<V>Laialisi laineida,</V>
<V>Kalda veeres kõrkijaida,</V>
<V>Võhumõõku vete ääres,</V>
<V>Seal saab varjul hoitud värav</V>
<V>Ilma otsa sulle näitma.””</V>
<V>Tarka taati kostis vastu:</V>
<V>“Kaarnalind on kuulutelles</V>
<V>Pettust sulle pajatanud.</V>
<V>Kui sa silmad sinivetta,</V>
<V>Laialisi laineida,</V>
<V>Kalda veeres kõrkijaida,</V>
<V>Võhumõõku vete ääres,</V>
<V>Sealtap leiad salasuuda,</V>
<V>Varjul hoitud väravada,</V>
<V>Mis sind põrgu pettenekse,</V>
<V>Surmasuhu sundinekse.”</V>
<V>Kalevite kallis poega</V>
<V>Kodu poole kippumaie,</V>
<V>Sõpradelle sõnaldelles</V>
<V>Laskis laulu ladusasti:</V>
<V>“Lähme, lähme, lustivennad,</V>
<V>Käime, käime, kullakesed!</V>
<V>Lähme jälle lõuna alla,</V>
<V>Käime kiirest’ kodu poole,</V>
<V>Kus meid tundvad kodukoerad,</V>
<V>Tuttavamad teretavad!”</V>
<V>Varrak kohe küsimaie:</V>
<V>“Vennike, kes veovaeva,</V>
<V>Palka mull’ saab paiskamaie,</V>
<V>Kui sa kodu poole käänad?”</V>
<V>Kalevite poega kostis:</V>
<V>“Kõik peab sulle keelamata</V>
<V>Palgahinnaks paisatama,</V>
<V>Kuidas kaupa sobitime.</V>
<V>Sa ei ole eksind sammult,</V>
<V>Teelt ma ise taganesin.”</V>
<V>Läksid mehed laeva peale</V>
<V>Kodu poole purjetama.</V>
<V>Laintekiigul langedessa,</V>
<V>Tuuletiivul tuisatessa</V>
<V>Lõhkus Kalevite laeva</V>
<V>Vahus veele vagusida.</V>
<V>Paati veeres Viru poole,</V>
<V>Laeva lustil lõuna alla.</V>
<V>Kalevite kallim poega</V>
<V>Seadis sõnad sõudevalle:</V>
<V>“Ei või tarkust enam tulla,</V>
<V>Mõistust olla meestellagi,</V>
<V>Kui on loodud loomadella.</V>
<V>Tühi tee meil läinud tuulde,</V>
<V>Ilma ots jäi otsimata,</V>
<V>Kätella jäi katsumata.</V>
<V>Laske “Lennuk” Lalli alla,</V>
<V>Lindanisa lahe peale,</V>
<V>Kuhu Olev teinud hooned,</V>
<V>Kõrged tornid kasvatanud!”</V>
<V>Keeletarka kostemaie:</V>
<V>“Kes see pärast seda käiki</V>
<V>Tahab minna tallamaie,</V>
<V>Ilma otsa otsimaie,</V>
<V>Toimetagu targemalta</V>
<V>Enne käiki asjad käima:</V>
<V>Pangu andeid kivi peale</V>
<V>Õnneandjale Ukule,</V>
<V>Viigu värsket vahtidelle,</V>
<V>Ohverdusi hoidjatelle,</V>
<V>Lepitusi lindudelle!”</V>
<V>Kalevipoeg koste’essa</V>
<V>Laulis vastu ladusasti:</V>
<V>“Tulles tõuseb suurem tarkus,</V>
<V>Mis ei minnes mehikesel.</V>
<V>Tuisa tõtsin tühja teeda,</V>
<V>Tuulelista tallamaie,</V>
<V>Läksin lustil lainetelle,</V>
<V>Tahtsin taeva tagaseina</V>
<V>Käsil minna katsumaie,</V>
<V>Ilma otsa otsidelles</V>
<V>Sõrmedella sorkimaie.</V>
<V>Ärgu tehku teised mehed,</V>
<V>Tehku teised naisepojad,</V>
<V>Mis ma tühja olen teinud</V>
<V>Kallist aega kulutelles;</V>
<V>Lootsin kasu kasvamaie,</V>
<V>Pidin kahju kahetsema.</V>
<V>Ei olnud isa õnnistamas,</V>
<V>Eite armul hellitamas,</V>
<V>Sõsaraid ei soovitamas;</V>
<V>Külma kalmu keske’elta,</V>
<V>Sõmerliivade sülesta</V>
<V>Ei saand taati tõusemaie,</V>
<V>Eite armu andemaie.</V>
<V>Kahetsusta, kullad vennad,</V>
<V>Käigist ei või kasvaneda!</V>
<V>Ülemaks kui hõbevara,</V>
<V>Kallimaks kui kullakoormad</V>
<V>Tuleb tarkus tunnistada;</V>
<V>Eks me leidnud eksiteelta,</V>
<V>Valevainu radadelta</V>
<V>Tõelikke tunnistähti,</V>
<V>Et ei suurel ilmal otsa,</V>
<V>Taara tarkusel ei rada</V>
<V>Kusagille kinnitatud,</V>
<V>Tõkkeida pole tehtud.</V>
<V>Mis ma muidu võõralt maalta</V>
<V>Kasulikku olen künnud,</V>
<V>Salalista sahkanenud,</V>
<V>Sellest saab elu otsani</V>
<V>Mehel meeles mõtlemista.</V>
<V>Kellel Looja õnneks loonud,</V>
<V>Põue ise peitu pannud,</V>
<V>Vaimu võimel vägevamaks,</V>
<V>Tarkusella terasemaks,</V>
<V>Keharammul kangemaksi</V>
<V>Teiste üle lasknud tõusta,</V>
<V>Veerenegu võõramaale</V>
<V>Suurt maailma silmamaie,</V>
<V>Taara tarkust tunnistama,</V>
<V>Jumalikke imeasju</V>
<V>Valvsail silmil vaatamaie!</V>
<V>Aga teised, äbarikud,</V>
<V>Nõdremate naiste pojad,</V>
<V>Jäägu koju kasvamaie,</V>
<V>Oma kopli õitsemaie!”</V>
<V>Lasti “Lennuk” Lalli alla,</V>
<V>Lindanisa lahe peale,</V>
<V>Kuhu Olev teinud hooned,</V>
<V>Kasvatanud kõrged tornid.</V>
<V>Paati aeti parve äärde,</V>
<V>Laeva kalda ligidalle.</V>
<V>Mehed läksid murudelle,</V>
<V>Veeresivad vainiulle,</V>
<V>Astusivad alla õue.</V>
<V>Lindu laulis lepikusta,</V>
<V>Kägu kuldakuusikusta:</V>
<V>“Omal maal õitseb õnni,</V>
<V>Kodus kasvab kasu parem!</V>
<V>Kodus tundvad õuekoerad,</V>
<V>Tuleb tuttav teretama,</V>
<V>Sugulane soovimaie;</V>
<V>Paistab lahkelt päikene,</V>
<V>Paistvad taevatähekesed.”</V>
</TEXT>
</ITEM>
<ITEM nro="kalevipoeg17" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>17</ID>
</META>
<TEXT>
<CPT>Seitsmeteistkümnes lugu</CPT>
<K>Sõjaratsu sõit • Assamalla lahing • Juhtumised põrgukatla juures • Muruneidude tants</K>
<V>Õnnerikas põlvekene</V>
<V>Õitses Eesti radadella,</V>
<V>Rahukätki kiiguteli</V>
<V>Lahedasti lapsukesi</V>
<V>Emalikus heldes kaisus</V>
<V>Seitse suve segamata,</V>
<V>Seitse talve taotamata.</V>
<V>Olev oli, linnatarka,</V>
<V>Kindlad kantsid kasvatanud,</V>
<V>Kaevandikud kohendanud,</V>
<V>Nurgil tornid toetanud,</V>
<V>Ilulinna ehitanud</V>
<V>Kalevi kalmukünkale,</V>
<V>Isa sängi iluduseks,</V>
<V>Helde memme mälestuseks.</V>
<V>Rahvast nähti rohke’esti,</V>
<V>Peresida pesakasti</V>
<V>Varjupaika veeremaie,</V>
<V>Kes kui kanad kulli kihul</V>
<V>Peidupaika pugesivad</V>
<V>Sõjasurma silma eesta,</V>
<V>Häda ähvarduse eesta.</V>
<V>Kalevite kallis poega,</V>
<V>Kogund rahvasta kaedes,</V>
<V>Hüüdis: “Linn peab L i n d a n i s a k s</V>
<V>Memme mälestuseks jääma,</V>
<V>Sest eks koht ei toida lapsi</V>
<V>Rohkesti kui emarinda.”</V>
<V>Alevite armas poega</V>
<V>Laskis teise linnakese</V>
<V>Harjumaale asutada,</V>
<V>Keset sooda kasvatada,</V>
<V>Laanemetsa lagedikku;</V>
<V>Sulevipoeg, sugulane,</V>
<V>Asuteli Alutaha</V>
<V>Kolmandama kindla koha</V>
<V>Varjupaigaks vaenu vastu.</V>
<V>Pikka rahulikku põlve,</V>
<V>Õilmerikast õnneaega</V>
<V>Kippus sõda kurnamaie,</V>
<V>Vaenuvanker vaotamaie.</V>
<V>Viru randa veerenekse</V>
<V>Sõjalasi sadasida,</V>
<V>Tappejaida tuhandeida,</V>
<V>Piinajaida pilvedena,</V>
<V>Keda kaugelt toonud tuuled,</V>
<V>Vetevood veeretanud.</V>
<V>Kiire käsu kandijaida</V>
<V>Lendes sammul Lindanissa</V>
<V>Kuningalle kuulutama,</V>
<V>Et ju sõda sõudemassa,</V>
<V>Vaenuvanker veeremassa:</V>
<V>“Tule, tugev, tappemaie,</V>
<V>Kange, vaenlast kihutama!”</V>
<V>Kalevite poega kargas</V>
<V>Sõjaratsu sadulasse,</V>
<V>Tõttas tuule tuhinalla</V>
<V>Virgult Viru radadelle</V>
<V>Sõjakära kustutama,</V>
<V>Vaenuviha vaigistama.</V>
<V>Võttis kaasa võidumehi,</V>
<V>Kannupoisiks kangemaida;</V>
<V>Viisikümmenda Virusta,</V>
<V>Kuusikümmend Kuressaarest,</V>
<V>Seitsekümmend Soomemaalta,</V>
<V>Sada teisi saarelasi.</V>
<V>Kalevite kallis hobu</V>
<V>Rahadessa raksateli,</V>
<V>Kuldadessa kõlksateli:</V>
<V>Hõbepäitsed paistsid peasta,</V>
<V>Kuldakangid valjastesta,</V>
<V>Taalervööd saba taganta,</V>
<V>Kudruskeed ümber keha.</V>
<V>Mõõk andis märki sõjamehest,</V>
<V>Kannusrauda kange’esta,</V>
<V>Kuldakilpi kuningasta.</V>
<V>Kes see kange mehe poega</V>
<V>Sõtta nägi sõitevada,</V>
<V>Vaenuteeda tallavada,</V>
<V>Pidi tõesti tunnistama:</V>
<V>“See’p see poissi paistab palju,</V>
<V>See’p see meesi maksab kallist!</V>
<V>Hobu alla hõbedane,</V>
<V>Kuningas seljas kullasta.</V>
<V>Mees puhub tule meresse,</V>
<V>Lõõtsub lõkkeid lainetesse,</V>
<V>Leeke lumehangedesse.</V>
<V>Toa teeb tuule tiiva peale,</V>
<V>Kambri vikerkaare peale,</V>
<V>Parred pilvepaisudesse,</V>
<V>Sängid raherankadesse!</V>
<V>Istub ise päeva peale,</V>
<V>Toetab kukla kuu küüru,</V>
<V>Tähe vastu teise külje;</V>
<V>Ohkab tuulesse hobuse,</V>
<V>Raiub kasteheinast kabjad,</V>
<V>Pistab piibelehest silmad,</V>
<V>Kõrkjatest teeb kõrvakesed.</V>
<V>Kus ta liigutab hobusta,</V>
<V>Sinna linna liiguteleb;</V>
<V>Kus ta keeritab hobusta,</V>
<V>Sinna kingu kehiteleb;</V>
<V>Kus ta mängitab hobusta,</V>
<V>Sinna mäe mängiteleb,</V>
<V>Kõrgendiku kasvateleb.</V>
<V>Sõidab Soome silda mööda</V>
<V>Raksatelles rahateeda;</V>
<V>Harju paest põrand paugub,</V>
<V>Viru tee aga väriseb.</V>
<V>Hobu alla kui see ahju,</V>
<V>Täkku alla kui see tähti,</V>
<V>Ise pealla kui see päeva,</V>
<V>Ehana ehitud riides,</V>
<V>Kübar peassa kuldakirja,</V>
<V>Lindid pealla päevakirja,</V>
<V>Vöö tal vööl hõbekarrast,</V>
<V>Kuldakannus kandadessa.</V>
<V>Kus ta läheb, taevas läigib,</V>
<V>Kus ta kõnnib, taevas kõigub.</V>
<V>Kõik on sood sini-ilulla,</V>
<V>Arud õitsvad lilledessa.</V>
<V>Ööbik hüüab toomingasta,</V>
<V>Kägu kaugelt kuusikusta,</V>
<V>Rästas paksust rägastikust,</V>
<V>Laululinnud lepikusta!</V>
<V>Viru neiud vaatasivad,</V>
<V>Pilusilmil Järva piigad,</V>
<V>Lääne neiud nuttelesid,</V>
<V>Harju armsad ohkelesid:</V>
<V>“Oleks see meesi meie jaoksi!</V>
<V>Oleks kallis meie kaasa,</V>
<V>Oleks see peigu meie päralt:</V>
<V>Me seisaks suve söömata,</V>
<V>Aasta ilma eine’eta,</V>
<V>Talve tangu maitsemata!</V>
<V>Me söödaks ta sealihalla,</V>
<V>Kasvataks kanamunalla,</V>
<V>Võiaks võiviilakailla,</V>
<V>Paneks padjule magama,</V>
<V>Siidisängi suikumaie,</V>
<V>Sametisse puhkamaie.”</V>
<V>Kallis Kalevite poega</V>
<V>Sõjateeda sõite’essa</V>
<V>Jättis jälgi murudella,</V>
<V>Kabjatähti kaljudelle.</V>
<V>Oleks meelta murudella,</V>
<V>Keelekesta kividella,</V>
<V>Paemurrul pajatusta,</V>
<V>Kaljuseinal sõnasida:</V>
<V>Küllap mitukümmend kohta,</V>
<V>Mitu tuhat tunnissuuda</V>
<V>Sõeluksivad sõnumida,</V>
<V>Tuulaksivad teadusida</V>
<V>Kalevite poja käigist,</V>
<V>Sõjateele sõitemisest.</V>
<V>Viru laiadel väljadel</V>
<V>Seisid seltsis sõjalased,</V>
<V>Vereahned vennikesed</V>
<V>Parves kui see linnupere,</V>
<V>Suurem sipelgate pesa</V>
<V>Päikese paiste’ella,</V>
<V>Teised läinud teisi teida,</V>
<V>Läinud laialt laastamaie,</V>
<V>Külasida kurnamaie,</V>
<V>Peresida piinamaie,</V>
<V>Rahva vara riisumaie,</V>
<V>Tugevamaid tappemaie.</V>
<V>Sulevipoeg sõudis sõtta,</V>
<V>Alevipoeg ajas vaenu,</V>
<V>Ajas vaenu veere peale,</V>
<V>Olevipoeg otsa peale.</V>
<V>Kalevipoeg, kange meesi,</V>
<V>Sõitis hobu sadulassa</V>
<V>Karates sõja keske’elle,</V>
<V>Paksemasse vaenupaika.</V>
<V>Laskis hobu hüpatella,</V>
<V>Kõrvikese kargaella</V>
<V>Kangemate kaela peale,</V>
<V>Mõistis mõõka möllamisel</V>
<V>Mõrtsukana mängitada,</V>
<V>Tulirauda tuiskamisel</V>
<V>Surma kombel sirutada.</V>
<V>Keset sõda keeritelles</V>
<V>Puistas Kalev meeste päida</V>
<V>Nii kui lehti lepikussa,</V>
<V>Kolletanud kaasikussa,</V>
<V>Lõhkus puruks liikmeida,</V>
<V>Sääreluida sadadena,</V>
<V>Käeluida koormatena,</V>
<V>Turjaluida tuhandeida,</V>
<V>Küljeluida kümme tuhat.</V>
<V>Virnas katsid surnud välja,</V>
<V>Kehad kuhjas künkaida,</V>
<V>Mitmes kohas kasvid mäeksi</V>
<V>Surnurünkad sambelilla;</V>
<V>A s s a m a l l a s  hangusivad</V>
<V>Kümme tuhat kooljakeha.</V>
<V>Kalevite kallis hobu</V>
<V>Ujus vaenu vereojas,</V>
<V>Kõhust saadik kontidessa.</V>
<V>Küljest lahutatud käsi</V>
<V>Magas nii kui raagu maassa,</V>
<V>Sõjameeste sõrmesida</V>
<V>Nii kui roogu rabadessa,</V>
<V>Kõrrekesi lõikusväljal.</V>
<V>Mitte poleks vaenumeestest</V>
<V>Ühteainust elus pääsend,</V>
<V>Piinast saanud põgenema,</V>
<V>Kui poleks õnnetuse kütke</V>
<V>Kalevida kammitsenud,</V>
<V>Surmateele teinud tõkkeid.</V>
<V>Kui ta ratsul kihutelles,</V>
<V>Tulisammul tuisatessa</V>
<V>Püüdis pakkupagejaida,</V>
<V>Redupaika rändajaida</V>
<V>Valju käega virutada,</V>
<V>Kargas hobu hüpatelles</V>
<V>Mäest mäkke, künkast künka;</V>
<V>Sammu pikaks sirutelles</V>
<V>Kukkus keskele mägede,</V>
<V>Sattus sala-rabasoosse</V>
<V>Kalevite kallis kõrbi;</V>
<V>Magu lõhkes mätastikku,</V>
<V>Jalad soo sisse vajusid,</V>
<V>Kabjad kõntsaje kadusid.</V>
<V>Kalevite kange poega</V>
<V>Hobu hukku ohatelles</V>
<V>Pahal tujul pajatama:</V>
<V>“Saagu, saagu, ma sajatan,</V>
<V>Saagu sa rabaks raipenema,</V>
<V>Porisooksi pendimaie,</V>
<V>Märjaks virtsuks mädanema,</V>
<V>Soosapiks sündimaie,</V>
<V>Kasteks kärnakonnadelle,</V>
<V>Maitseks vihamadudelle!”</V>
<V>Kalevite kange poega,</V>
<V>Kui ei jõudnud kimbutada</V>
<V>Pakkupagejate parve,</V>
<V>Kutsus vennad vaenuväljalt,</V>
<V>Seltsilased surmateelta:</V>
<V>“Tulge, sõbrad, surmatöölta,</V>
<V>Vereväljalt, vennikesed!</V>
<V>Lähme liikmeid puhkamaie,</V>
<V>Väsind keha karastama!”</V>
<V>Kaarnad olid karjakaupa,</V>
<V>Hundid metsast hulgalisti</V>
<V>Vaenuverda haisutanud,</V>
<V>Tulid osa otsimaie,</V>
<V>Surmast saaki saamaie.</V>
<V>Seal siis mehed sõjasaaki,</V>
<V>Vaenulaste varandusta</V>
<V>Isekeskis jagamaie:</V>
<V>Suurem palk sai pealikulle,</V>
<V>Kallim vara vanemalle,</V>
<V>Kulda anti kuningalle,</V>
<V>Hõberaha ülemaile,</V>
<V>Vaskiraha väetimaile,</V>
<V>Penningida poisteväele.</V>
<V>Kalevite kange poega</V>
<V>Seadis sõnad sõudemaie,</V>
<V>Kuidas kaaren kuulutanud,</V>
<V>Tarka lindu annud tähte:</V>
<V>“Võtke, sõbrad, vennikesed,</V>
<V>Tänapäevsest taplemisest,</V>
<V>Mõõga verisest möllusest</V>
<V>Tulevpäevil’ ettetähte!</V>
<V>Mehed olgu nii kui müüri,</V>
<V>Seisku nii kui raudaseina,</V>
<V>Teraksesta tehtud tornid,</V>
<V>Seisku vahvast’ sõjasõidul</V>
<V>Tammemetsa tugevusel,</V>
<V>Kaljurünka kindlusella</V>
<V>Varjuks vaenu tungi vastu,</V>
<V>Kui tuleb tapper tabamaie,</V>
<V>Vaenulane võttemaie, –</V>
<V>Siis ei ole karta sõda,</V>
<V>Karta võõra võitlemista,</V>
<V>Kurjemate kiusamista.</V>
<V>Meie maa, see jäägu mõrsjaks,</V>
<V>Priipõlve pärijaksi!</V>
<V>Kangem saagu kuningaksi,</V>
<V>Vahvam teiste vanemaksi!</V>
<V>Võimus jäägu ü h e voliks,</V>
<V>Ü h e kätte kuningriiki,</V>
<V>Muidu hulgalisil meelil</V>
<V>Tuulest tüli tõusemisi!”</V>
<V>Siisap sundis sõjamehi,</V>
<V>Valitsetud väehulka</V>
<V>Kodu poole kõndimaie,</V>
<V>Võidusõnumida viima,</V>
<V>Küladelle kuulutama.</V>
<V>Sammus ise sõpradega,</V>
<V>Kalli kasuvendadega</V>
<V>Üle laia lagediku,</V>
<V>Läbi suurte samblasoode.</V>
<V>Päevaveeru palistusel</V>
<V>Jõudsid kangelaste pojad</V>
<V>Laia laane ligidalle,</V>
<V>Kus ei oldud enne käidud,</V>
<V>Radasida rajatatud.</V>
<V>Kalevite kange poega</V>
<V>Tuisalt teeda tegemaie,</V>
<V>Rada teistel’ rajatama.</V>
<V>Kus nad käisid neljakesi</V>
<V>Läbi laiast laanemetsast,</V>
<V>Sinna sündis suurem sihti,</V>
<V>Sinna tehti tänavada.</V>
<V>Kaugemalle kõndidessa</V>
<V>Tõusis suitsu silmadesse,</V>
<V>Mis kui küla kütissuitsu,</V>
<V>Metsast miiliaugu suitsu</V>
<V>Taeva poole tõusenekse.</V>
<V>Ligemalle lähenedes</V>
<V>Kerkis tulekübemeida,</V>
<V>Paistis leeki latvadesse,</V>
<V>Kuldas kuuse kübaraida,</V>
<V>Puneteli pedajaida.</V>
<V>Kanged mehed kiirustasid</V>
<V>Suitsu juhil sammusida,</V>
<V>Tuletähtel teedekäiki,</V>
<V>Kuni kuristiku koopas</V>
<V>Leidsid pikasaba pesa.</V>
<V>Polnud pesas poegasida,</V>
<V>Kriimu eide kutsikaida.</V>
<V>Kes see istus koopasuussa</V>
<V>Kriimul koduhoidijaksi?</V>
<V>Vanamoori, kortsus palgeil,</V>
<V>Istus koopas koduhoidjaks,</V>
<V>Tulda paja alla tehes,</V>
<V>Vahtu pealta võtte’essa,</V>
<V>Kulbil vahel katsudessa,</V>
<V>Kuidas keetu maitsenekse.</V>
<V>Alevite armas poega</V>
<V>Asja otsust ajamaie,</V>
<V>Keetijalta küsimaie:</V>
<V>“Mis sa keedad, kullakene?</V>
<V>Mis sul pajas paisumassa,</V>
<V>Katlas kallist kerkimassa?”</V>
<V>Vanaeite kostis vastu,</V>
<V>Laulis vastu lahke’esti:</V>
<V>“Keedan kehva kõhtudelle</V>
<V>Lahja leeme lakkekesta,</V>
<V>Paisutelen kapsapäida</V>
<V>Pehmitelles poegadelle,</V>
<V>Räitan roaksi eneselle.”</V>
<V>Sulevipoeg pajatama:</V>
<V>“Viska peale võõra võrra,</V>
<V>Pane meie osa peale</V>
<V>Leemepajal’ lisanduseks,</V>
<V>Kes me käinud kauget maada,</V>
<V>Teinud täna ränka tööda,</V>
<V>Kannatanud tühjal kõhul</V>
<V>Näljahamba näpistusta!</V>
<V>Mine, eite, magamaie,</V>
<V>Põõsa alla puhkamaie!</V>
<V>Küllap meie kordamisi</V>
<V>Keedukatelt kohendame,</V>
<V>Lehvitame lõkkekesta</V>
<V>Paja alla põlemaie,</V>
<V>Koristame kuivi raage,</V>
<V>Kokku kuuseoksakesi.”</V>
<V>Vanamoori mõistis kohe,</V>
<V>Kostis vastu kavalasti:</V>
<V>“Kui ma sõuan soovimisi,</V>
<V>Täidan teie tahtemisi,</V>
<V>Sest ei sündku mulle süüda,</V>
<V>Laiemalta laimamista;</V>
<V>Süü jääb üksi soovijalle,</V>
<V>Laimu lubaküsijalle.</V>
<V>Kuulge, kulla külalised,</V>
<V>Olge valvsad, vennikesed!</V>
<V>Võiks ehk kutsumata võõras,</V>
<V>Palumata poisikene</V>
<V>Kogemata teeda käies</V>
<V>Keedust tulla katsumaie,</V>
<V>Märga katlast maitsemaie.</V>
<V>Valvsail silmil, vennikesed,</V>
<V>Vaadake, et võõras varas</V>
<V>Pada ei saaks pühkimaie,</V>
<V>Katlapõhja kuivatama, –</V>
<V>Muidu peate, pojukesed,</V>
<V>Tühja kõhtu kannatama.”</V>
<V>Kanged mehed kolmekesi</V>
<V>Lubasivad lusti pärast</V>
<V>Kordamööda katelt hoida,</V>
<V>Valvsail silmil vahiks olla.</V>
<V>Kalevite kallim poega,</V>
<V>Kavalam kui kaimukesed,</V>
<V>Saand ei sõna sõlmimaie,</V>
<V>Lubadusi liimimaie.</V>
<V>Vanaeite, kortsus palgeil,</V>
<V>Puges kohe põõsastikku,</V>
<V>Soesängi suikumaie.</V>
<V>Kalevite kange poega</V>
<V>Pööras keha tulepaistel</V>
<V>Väsimusta venitama,</V>
<V>Seljasooni sirutama.</V>
<V>Sulevipoeg, sugulane,</V>
<V>Käänas maha külitie</V>
<V>Põõsa varju põõnutama.</V>
<V>Olevipoeg, hoonetarka,</V>
<V>Kõrge torni kasvataja,</V>
<V>Langes maha lamaskille</V>
<V>Puusaluida painutama.</V>
<V>Alevite armas poega,</V>
<V>Kes see võtnud vahikorra,</V>
<V>Istus ärksalt tule ääres</V>
<V>Langemata laugudella,</V>
<V>Lehvitelles lõket alla,</V>
<V>Kohendelles tukke kokku,</V>
<V>Korjas raage rohkemasti</V>
<V>Lõkke’elle lisanduseks.</V>
<V>Pisukese aja pärast</V>
<V>Korrutati kolmel keerul</V>
<V>Unelõnga lepikussa;</V>
<V>Vanaeite, kortsus palgeil,</V>
<V>Ketras neljandama keeru</V>
<V>Lõngadelle lisanduseks.</V>
<V>Alevipoeg üksipäini</V>
<V>Istus ärksalt tule ääres,</V>
<V>Valvsail silmil vahiks olles,</V>
<V>Lehvitelles lõkkeida,</V>
<V>Puhutelles põlemaie.</V>
<V>Peitelikust murupinnast</V>
<V>Astus välja argsel käigil,</V>
<V>Salaliku sammudella</V>
<V>Härjapõlvelase poega,</V>
<V>Kolme vaksa kõrgukene,</V>
<V>Kaelas kuldakellukene,</V>
<V>Sarvekesed kõrva taga,</V>
<V>Kitsehabe alla lõua.</V>
<V>Härjapõlvelase poega</V>
<V>Tipsas tule ligemalle,</V>
<V>Seadis sõnad sõudemaie,</V>
<V>Palvekeelil pajatama:</V>
<V>“Anna luba, armas venda,</V>
<V>Maitseda mul leememärga,</V>
<V>Kapsakeedust katsudella!”</V>
<V>Alevipoeg mõistis kohe,</V>
<V>Pajateli pilkamisi:</V>
<V>“Kui sa, kõhetu, ei kukuks,</V>
<V>Upuks, kärbes, kulbi põhja,</V>
<V>Siis ma täidaks soovimista,</V>
<V>Lubaks sulle leemekesta.”</V>
<V>Härjapõlvelase poega</V>
<V>Mõistis kohe, kostis vastu:</V>
<V>“Küllap servan paja servast</V>
<V>Kulbitagi kana võrra,</V>
<V>Kui saan lahket lubadusta.”</V>
<V>Kargas aga kõpsatille</V>
<V>Lipsti! paja serva peale</V>
<V>Leemekesta lakkumaie.</V>
<V>Siisap selli sirgumaie,</V>
<V>Poisikene paisumaie:</V>
<V>Kerkis kuuse kõrguseni,</V>
<V>Paisus ligi pilvedeni,</V>
<V>Sirgus seitsekümmend sülda,</V>
<V>Paisus peale paari vaksa;</V>
<V>Kadus siis kui kastekene</V>
<V>Päikese paistusella</V>
<V>Sinisuitsul silma eesta.</V>
<V>Alevite armas poega</V>
<V>Varsti pada vaatamaie:</V>
<V>Pada oli kui pühitud,</V>
<V>Katel välja koristatud.</V>
<V>Armas Alevite poega</V>
<V>Kandis vetta kattelasse,</V>
<V>Kapsapäida paja täiteks.</V>
<V>Naeris: teen ehk teistel’ nalja.</V>
<V>Äratelles Olevida</V>
<V>Keedupada kaitsemaie,</V>
<V>Puges ise põõsa alla</V>
<V>Väsimusta venitama.</V>
<V>Pisukese aja pärast</V>
<V>Korrutati kolmel keerul</V>
<V>Unelõnga lepikussa;</V>
<V>Vanaeite, kortsus palgeil,</V>
<V>Ketras neljandama keeru</V>
<V>Lõngadelle lisanduseks.</V>
<V>Olevipoeg üksipäini</V>
<V>Istus ärksalt tule ääres,</V>
<V>Valvsail silmil pidas vahti,</V>
<V>Lehvitelles lõkkeida,</V>
<V>Puhutelles põlemaie.</V>
<V>Peitelikust murupinnast</V>
<V>Astus välja argsel käigil,</V>
<V>Salamahti sammudella</V>
<V>Härjapõlvelase poega,</V>
<V>Kolme vaksa kõrgukene,</V>
<V>Kaelas kuldakellukene,</V>
<V>Sarvekesed kõrva taga,</V>
<V>Kitsehabe alla lõua.</V>
<V>Härjapõlvelase poega</V>
<V>Tipsas tule ligemalle,</V>
<V>Seadis sõnad sõudemaie,</V>
<V>Palvekeelil palumaie:</V>
<V>“Anna luba, armas venda,</V>
<V>Maitseneda leememärga,</V>
<V>Kapsakeedust katsuella!”</V>
<V>Olevipoeg mõistis kohe,</V>
<V>Pajateli pilkamisi:</V>
<V>“Kui ei karda kaela murda,</V>
<V>Sääski, üle kulbiserva</V>
<V>Kuristikku kukkudessa,</V>
<V>Siis ma täidaks soovimista,</V>
<V>Lubaks sulle leemekesta.”</V>
<V>Härjapõlvelase poega</V>
<V>Mõistis kohe, kostis vastu:</V>
<V>“Küllap servan paja servast</V>
<V>Kulbitagi kuke võrra,</V>
<V>Kui saan lahket lubadusta.”</V>
<V>Kargas aga kõpsatille</V>
<V>Lipsti! paja serva peale</V>
<V>Leemekesta lakkumaie.</V>
<V>Siisap selli sirgumaie,</V>
<V>Poisikene paisumaie:</V>
<V>Kerkis kuuse kõrguseni,</V>
<V>Paisus ligi pilvedeni,</V>
<V>Sirgus seitsekümmend sülda,</V>
<V>Paisus peale paari vaksa,</V>
<V>Kadus siis kui kastekene</V>
<V>Päikese paistusella</V>
<V>Sinisuitsul silma eesta.</V>
<V>Olevipoeg, hoonetarka,</V>
<V>Varsti pada vaatamaie:</V>
<V>Pada oli kui pühitud,</V>
<V>Katel välja koristatud.</V>
<V>Olevipoeg, hoonetarka,</V>
<V>Kandis vetta kattelasse,</V>
<V>Kapsapäida paja täiteks,</V>
<V>Jättis naerdes teistel’ nalja.</V>
<V>Ärateli Sulevida</V>
<V>Keedupada kaitsemaie,</V>
<V>Puges ise põõsa alla</V>
<V>Väsimusta venitama.</V>
<V>Pisukese aja pärast</V>
<V>Korrutati kolmel keerul</V>
<V>Unelõnga lepikussa;</V>
<V>Vanaeite, kortsus palgeil,</V>
<V>Ketras neljandama keeru</V>
<V>Lõngadelle lisanduseks.</V>
<V>Sulevipoeg üksipäini</V>
<V>Istus ärksalt tule ääres,</V>
<V>Valvsail silmil vahiks olles,</V>
<V>Lehvitelles lõkkeida,</V>
<V>Puhutelles põlemaie.</V>
<V>Peitelikust murupinnast</V>
<V>Astus välja argsel käigil,</V>
<V>Salalike sammudega</V>
<V>Härjapõlvelase poega,</V>
<V>Kolme vaksa kõrgukene,</V>
<V>Kaelas kuldakellukene,</V>
<V>Sarvekesed kõrva taga,</V>
<V>Kitsehabe alla lõua.</V>
<V>Härjapõlvelase poega</V>
<V>Tipsas tule ligemalle,</V>
<V>Seadis sõnad sõudemaie,</V>
<V>Palvekeelil pajatama:</V>
<V>“Anna luba, armas venda,</V>
<V>Maitseneda leememärga,</V>
<V>Kapsakeedust katsudella!”</V>
<V>Sulevipoeg mõistis palve,</V>
<V>Pajateli pilkamisi:</V>
<V>“Kui sa, poiss, ei kulbi põhja</V>
<V>Langeks leemelainetesse,</V>
<V>Siis ma täidaks soovimista,</V>
<V>Lubaks sulle leemekesta.”</V>
<V>Härjapõlvelase poega</V>
<V>Mõistis kohe, kostis vastu:</V>
<V>“Küllap servan paja servast</V>
<V>Kulbitagi kassi võrra,</V>
<V>Kui saan lahket lubadusta.”</V>
<V>Kargas aga kõpsatille</V>
<V>Lipsti! paja serva peale</V>
<V>Leemekesta lakkumaie.</V>
<V>Siisap selli sirgumaie,</V>
<V>Poisikene paisumaie:</V>
<V>Kerkis kuuse kõrguseni,</V>
<V>Paisus ligi pilvedeni,</V>
<V>Sirgus seitsekümmend sülda,</V>
<V>Paisus peale paari vaksa,</V>
<V>Kadus siis kui kastekene</V>
<V>Päikese paistusella</V>
<V>Sinisuitsul silma eesta.</V>
<V>Sulevipoeg, vennikene,</V>
<V>Varsti pada vaatamaie:</V>
<V>Pada oli kui pühitud,</V>
<V>Katel välja koristatud.</V>
<V>Sulevipoeg, sugulane,</V>
<V>Kandis vetta kattelasse,</V>
<V>Kapsapäida paja täiteks,</V>
<V>Jättis nalja teistel’ naerda.</V>
<V>Ärateli Kalevida</V>
<V>Keedupada kaitsemaie,</V>
<V>Puges ise põõsa alla</V>
<V>Väsimusta venitama.</V>
<V>Pisukese aja pärast</V>
<V>Korrutati kolmel keerul</V>
<V>Unelõnga lepikussa;</V>
<V>Vanaeite, kortsus palgeil,</V>
<V>Ketras neljandama keeru</V>
<V>Lõngadelle lisanduseks.</V>
<V>Kalevipoeg üksipäini</V>
<V>Istus ärksalt tule ääres,</V>
<V>Valvsail silmil vahiks olles;</V>
<V>Murdis maha mändisida,</V>
<V>Tõukas maha tammesida,</V>
<V>Katkus maha kuuskesida,</V>
<V>Pani puida paja alla</V>
<V>Puhutelles põlemaie.</V>
<V>Peitelikust murupinnast</V>
<V>Astus välja argsel käigil,</V>
<V>Salaliku sammudella</V>
<V>Härjapõlvelase poega,</V>
<V>Kolme vaksa kõrgukene,</V>
<V>Kaelas kuldakellukene,</V>
<V>Sarvekesed kõrva taga,</V>
<V>Kitsehabe alla lõua.</V>
<V>Härjapõlvelase poega</V>
<V>Tipsas tule ligemalle,</V>
<V>Pani sõnad sõudemaie,</V>
<V>Palvekeelil pajatama:</V>
<V>“Anna luba, armas venda,</V>
<V>Maitseneda leememärga,</V>
<V>Kapsakeedust katsudella!”</V>
<V>Kalevite kaval poega</V>
<V>Mõistis kohe, kostis vastu:</V>
<V>“Mis sa mulle, mehikene,</V>
<V>Pandiksi saad panemaie,</V>
<V>Kingituseks kinnitama,</V>
<V>Kui ma sulle soovi järgi</V>
<V>Leemekest pean lubamaie?</V>
<V>Luba pandiks lapse asja –</V>
<V>Kuldakellukene kaelast!</V>
<V>Muidu ärk’vad meie mehed,</V>
<V>Virgub unest vanaeite,</V>
<V>Enne kui leem laua peale,</V>
<V>Kapsad saavad kaussidesse.”</V>
<V>Härjapõlvelase poega</V>
<V>Mesikeelil meelitama:</V>
<V>“Kallis kange mehe poega!</V>
<V>Ära võta väikelasel</V>
<V>Kaelast kuldakellukesta!</V>
<V>Koidu eella kodunt tulles</V>
<V>Sidus sala eidekene</V>
<V>Ilma taadi teademata,</V>
<V>Vennakeste vaatamata</V>
<V>Kuldakellukese kaela,</V>
<V>Et kui väeti võõral väljal,</V>
<V>Poega eksiks põõsastikku,</V>
<V>Kellukene kuulutelles</V>
<V>Aru annaks otsijalle,</V>
<V>Tähte tagaajajalle.”</V>
<V>Kalevite kallis poega</V>
<V>Kostis vastu kavalasti:</V>
<V>“Seniks, kui sa söögikesta,</V>
<V>Mehike, läed maitsemaie,</V>
<V>Pane pandiks kellukene,</V>
<V>Et kui oled kõhtu täitnud,</V>
<V>Tänuta ei lähe teele;</V>
<V>Pärast panen pandikella,</V>
<V>Köidan ise sulle kaela,</V>
<V>Miska minnes eidekene</V>
<V>Hellasti sind ehitanud.”</V>
<V>Härjapõlvelase poega</V>
<V>Köitis kaelast kellukese,</V>
<V>Andis aruasjakese</V>
<V>Pandiks Kalevipojale.</V>
<V>Kalevite kange poega,</V>
<V>Kui oli saanud kellukese,</V>
<V>Sirutelles oma sõrme</V>
<V>Krõpsti! väikse kulmu peale,</V>
<V>Laksas lopsu otsaette.</V>
<V>Riksa-raksa raginaga,</V>
<V>Kui oleks Kõue kärgatamas,</V>
<V>Äikene ähvardamas,</V>
<V>Vajus väike vennikene</V>
<V>Mürinaga murupinda,</V>
<V>Et ei teeda ega tähte</V>
<V>Tema jälgi tunnistanud.</V>
<V>Sinisuitsu siginekse,</V>
<V>Kuhu väike kadunekse.</V>
<V>Kanged mehed kolmekesi</V>
<V>Ärkasivad tule ääres,</V>
<V>Virgus unest vanaeite</V>
<V>Veidrat lugu vaatamaie;</V>
<V>Tulid kohe tunnistama,</V>
<V>Mis siin seadust vastu sündind.</V>
<V>Vanaeite vaatanekse,</V>
<V>Mõistis kohe mõistatuse,</V>
<V>Mis siin sündind vastu seadust.</V>
<V>Küll ta tundis kellukese,</V>
<V>Sarvik-taadi salariista,</V>
<V>Mis see rammu rohkendeleb,</V>
<V>Kangust mehel kasvateleb.</V>
<V>Vanaeite, kortsus palgeil,</V>
<V>Laskis laulus lõksatille</V>
<V>Sõnasida sõudevalle:</V>
<V>“Eks ma olnud enne noori,</V>
<V>Eks ma kõps’tes tõstnud kanda,</V>
<V>Tõstnud kanda kõrge’elle?</V>
<V>Sada korda sõitsin saajas,</V>
<V>Tuhat korda tantsiteeda,</V>
<V>Hüva jalga hüpitelles,</V>
<V>Kerget jalga keeritelles.</V>
<V>Põlesivad poiste silmad</V>
<V>Minu palgepuna peale,</V>
<V>Sõstrasilma pilgu peale,</V>
<V>Sinilise siidi peale,</V>
<V>Punalise paela peale.</V>
<V>Kalevipoeg pakkus kätta,</V>
<V>Sulev tahtis anda suuda;</V>
<V>Lausa lõin Kalevipoega,</V>
<V>Suisa lõin Sulevipoega!</V>
<V>Kui ei enne murdnud kaela,</V>
<V>Venitanud käsivarta,</V>
<V>Nikastanud niuetesta,</V>
<V>Käänatanud jalakanda,</V>
<V>Ei siis murra munakene,</V>
<V>Kääna kaela kanakene</V>
<V>Täna kõps’tes karatessa.”</V>
<V>Nõnda laulu lõksatelles</V>
<V>Kargas vanaeidekene</V>
<V>Kõrgelt alla kuristikku,</V>
<V>Sinna, kuhu sinisuitsu</V>
<V>Kolmevaksaline kukkund,</V>
<V>Lapsukene enne langend.</V>
<V>Kange meeste kasvandikud</V>
<V>Eide tantsi imestelles</V>
<V>Neljakesi naeremaie.</V>
<V>Sööma vahel sõnaldasid,</V>
<V>Kuidas neilla käsi käinud</V>
<V>Vahikorral valvamisel,</V>
<V>Kuidas väike vennikene</V>
<V>Keedukatla koristanud,</V>
<V>Siisap selli sirgumaie,</V>
<V>Poisikene paisumaie</V>
<V>Pilkes ligi pilvedeni.</V>
<V>Kalevipoeg pajatama:</V>
<V>“Heitkem, vennad, enne koitu</V>
<V>Puhukeseks puhkamaie,</V>
<V>Kehasida karastama!</V>
<V>Kui saan selga sirutanud,</V>
<V>Pihaluida painutanud,</V>
<V>Siis ehk võtan teista teeda</V>
<V>Õnnekombel hommikulla.</V>
<V>Teie minge oma teele,</V>
<V>Käige, vennad, kodu poole</V>
<V>Naisukesi naljatama,</V>
<V>Lapsukesi lustitama!”</V>
<V>Siisap mehed sirutasid</V>
<V>Tulepaistel puhkamaie,</V>
<V>Leiba luusse laskemaie.</V>
<V>Tulid ligi teised langud,</V>
<V>Teised võõrad vaatamaie,</V>
<V>Murueide tütred noored</V>
<V>Kastekeeril kõpsatelles</V>
<V>Murudelle mängimaie.</V>
<V>“Õekesed, hellakesed!</V>
<V>Lähme lustil kiikumaie</V>
<V>Kasteheina kõrre peale,</V>
<V>Angervaksa varre peale,</V>
<V>Kurekatla põhja peale!</V>
<V>Juba laulsid õhtukuked,</V>
<V>Häälitsesid ehakanad</V>
<V>Vanaisa vainiulta,</V>
<V>Taara tamme oksa pealta.</V>
<V>Mis seal magab muru pealla?</V>
<V>Murul magab neli meesta.</V>
<V>Ehitagem hellad vennad,</V>
<V>Päevapunal poisikesed,</V>
<V>Teeme meestel’ udumütsid,</V>
<V>Kastekeerust kuuekesed.</V>
<V>Õekesed, hellakesed!</V>
<V>Lähme unda õmblemaie,</V>
<V>Nägusida näitamaie:</V>
<V>Koome kujud koidu eella,</V>
<V>Lõksutame lustikirjad</V>
<V>Kalevipoja päheje!</V>
<V>Tehkem tüki tõekirja,</V>
<V>Valekirjad vahedelle,</V>
<V>Petiskirjad piludelle!</V>
<V>Laskem mehel magadessa</V>
<V>Õnneaegu õitseneda,</V>
<V>Kuulda kulla käo kukku,</V>
<V>Hõbedase linnu häälta!</V>
<V>Kas see kägu kukub kurba,</V>
<V>Linnukene laulab leina?</V>
<V>Kurbus jäägu kuusikusse,</V>
<V>Leinamised lepikusse!</V>
<V>Kallis kange mehe poega,</V>
<V>Kui sa lähed teedekäiki,</V>
<V>Surmateeda sõitemaie,</V>
<V>Ehi hobu helme’esse,</V>
<V>Ratsukene rahadesse,</V>
<V>Pane pähe kuldapäitsed,</V>
<V>Pane hõbepannaldesse,</V>
<V>Pane siidipaeladesse;</V>
<V>Seo siidi hobu silmad,</V>
<V>Hõbekarda ratsu kabjad,</V>
<V>Pane lakka punapaela,</V>
<V>Tukakene taalerisse,</V>
<V>Saba seo sa sametisse!</V>
<V>Kalevipoeg, poisikene,</V>
<V>Tahad minna taevateeda,</V>
<V>Ära tähissa tukista,</V>
<V>Ära kuule komistele,</V>
<V>Ära puutu päikesesse!</V>
<V>Jäta päike paistemaie,</V>
<V>Kuu kuma andemaie,</V>
<V>Tähed teeda näitamaie!</V>
<V>Kalevipoeg, poisikene!</V>
<V>Tahad minna põrguteeda,</V>
<V>Ära hukka põrgu uksi,</V>
<V>Värista põrgu väravaid!</V>
<V>Jäta seisma põrgu seinad,</V>
<V>Jäta uksed hukkamata,</V>
<V>Väravad väristamata,</V>
<V>Seinad paigal’ seisemaie!</V>
<V>Lähed sõtta sõitemaie,</V>
<V>Vaenuteeda veeremaie;</V>
<V>Jäta nõdrad nottimata,</V>
<V>Poisikesed puutumata,</V>
<V>Laste isad langemata!</V>
<V>Siis ei leski leinamaie,</V>
<V>Piiga silmi pisaraisse,</V>
<V>Vaeseidlapsi valu sisse.”</V>
<V>Laulis lindu lepikusta,</V>
<V>Kukkus kägu kuusikusta,</V>
<V>Haldjatütar haavikusta,</V>
<V>Kõõruteli kodukana.</V>
<V>Murueide tütred noored</V>
<V>Lustipidu lõpetama;</V>
<V>Kargasivad kõrre pealta,</V>
<V>Angervaksa varre pealta,</V>
<V>Kurekatla põhja pealta</V>
<V>Kohkel koju minemaie;</V>
<V>Juba eite tõstis häälta,</V>
<V>Juba kuri kutsumassa:</V>
<V>“Tulge, piigad peenikesed!</V>
<V>Tulge tööda toimetama,</V>
<V>Siidisida sidumaie,</V>
<V>Punapaelu punumaie,</V>
<V>Juba laulsid Looja kuked,</V>
<V>Laulsid Uku ukse pealta,</V>
<V>Vanaisa väravalta.</V>
<V>Õekesed, hellakesed!</V>
<V>Käigem kiiresti koduje;</V>
<V>Otsas meie õnneaasta,</V>
<V>Lõpetatud lustipidu!”</V>
</TEXT>
</ITEM>
<ITEM nro="kalevipoeg18" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>18</ID>
</META>
<TEXT>
<CPT>Kaheksateistkümnes lugu</CPT>
<K>Teine teekond allmaailma • Lahing põrgulistega • Kahevõitlus Sarvikuga</K>
<V>Põhjakotkas, kurja lindu,</V>
<V>Laena tiibu laulikulle!</V>
<V>Sõudeid sõnaseadijalle</V>
<V>Kergituseks kandelille!</V>
<V>Miska tuule tuisatusel,</V>
<V>Marumängi möllamisel</V>
<V>Kalevite põrguskäiki,</V>
<V>Salateede sõudemista</V>
<V>Tõelikult tähendelen;</V>
<V>Enne kui mul meelemaalid,</V>
<V>Kuuldud sõnasünnitused</V>
<V>Kastepilvisse kaovad,</V>
<V>Varjurüppe varisevad.</V>
<V>Vanemuine, laulutarka,</V>
<V>Lase kuldalõngakesi,</V>
<V>Hõbedasi heidekesi</V>
<V>Pajataja poolidelle,</V>
<V>Kuulutaja keradelle,</V>
<V>Miska sõna mängitelles</V>
<V>Siledamaks siidiks sõlmin,</V>
<V>Kuldakirjal kangaks koon!</V>
<V>Endla, piiga peenikene,</V>
<V>Laena täna laulikulle</V>
<V>Valgustavat võrgukesta,</V>
<V>Seletavat silmarätti,</V>
<V>Miska põrgu mälestused</V>
<V>Ilusamaks ilmuksivad,</V>
<V>Elavamaks ärkaksivad!</V>
<V>Ööde pilved palistavad</V>
<V>Uduvõrku valgusväljad,</V>
<V>Kui sa jala allailma</V>
<V>Põrgu piiridelle paned,</V>
<V>Kus ei päeval paista päike,</V>
<V>Kuu ei anna öösel kuma,</V>
<V>Täht ei tule teretama,</V>
<V>Virmalised valgust andma.</V>
<V>Koidu piirilt läikiv päike</V>
<V>Palistelles pilvedelle</V>
<V>Puneteli palgeida;</V>
<V>Linnukeeled lepikusta</V>
<V>Tõttasivad trallitama,</V>
<V>Lustilugu lõõritama,</V>
<V>Kägu kukkus kaasikusta,</V>
<V>Pesilindu põõsastikust:</V>
<V>“Virgu, virgu, vennikene!”</V>
<V>Päevatõusul tõstis peada</V>
<V>Kallis Kalevite poega,</V>
<V>Ajas keha istukille,</V>
<V>Kargas püsti kandadelle,</V>
<V>Suges hiukseid sõrmedella,</V>
<V>Hurjutelles unda metsa;</V>
<V>Võttis mõne kulbi võrra</V>
<V>Leemepajast linnupetet</V>
<V>Kange keha karastuseks.</V>
<V>Seltsimehed suikusivad</V>
<V>Kolmekesi koiduunda,</V>
<V>Venitasid väsimusta,</V>
<V>Õhtust valvamise vaeva.</V>
<V>Kalevipoeg vaatamaie,</V>
<V>Sündind lugu silmamaie,</V>
<V>Kuhu öösel kellakandja</V>
<V>Vennikene oli vajund.</V>
<V>Seal, kus eile sinisuitsul</V>
<V>Härjapõlvelase pilve</V>
<V>Taeva näinud tõusevada,</V>
<V>Silmas täna sinivetta,</V>
<V>Laialisi laineida</V>
<V>Lagedalle lahutatud,</V>
<V>Nägi kaldal kõrkjaida,</V>
<V>Võhumõõku vete ääres.</V>
<V>Kalevipoeg pajatama:</V>
<V>“Kogemata leian koha,</V>
<V>Pääsen põrgu piiridelle,</V>
<V>Kust see tarka teadis teeda</V>
<V>Allailma juhatada.”</V>
<V>Parem jalga põruteli</V>
<V>Rasket kanda raksatille, –</V>
<V>Siisap sügavuse uksed,</V>
<V>Varjul hoietud väravad</V>
<V>Lahtiseksi lõhkesivad.</V>
<V>Kalevite kange poega</V>
<V>Prao servalt sihtimaie</V>
<V>Kuristiku koopa’asse,</V>
<V>Kas ehk kuskilt käidavada</V>
<V>Jalarada leidunekse?</V>
<V>Paksud pilved pimestasid</V>
<V>Suitsul silma vaatamise</V>
<V>Koopakurku koledasti.</V>
<V>Palav auru tõusis põhjast,</V>
<V>Suits ja nõgi mehe silma,</V>
<V>Kes see küürus kõndinekse</V>
<V>Vanapoisi vaenuteeda.</V>
<V>Kalevite kange poega</V>
<V>Suitsu silmist puhutelles</V>
<V>Pahal tujul pajatama:</V>
<V>“Toho, toho, tahmalane!</V>
<V>Kas sa tahad, teedeäärne,</V>
<V>Suitsus silmi sõgestada?”</V>
<V>Kaaren laulis kuuseladvast,</V>
<V>Tarka lindu tähendeli:</V>
<V>“Kõlistele kellukesta,</V>
<V>Kuulutele kuldakeelta!”</V>
<V>Kalevite kange poega</V>
<V>Mõistis, täitis kaarna käsku,</V>
<V>Targa linnu tähendusta;</V>
<V>Võttis kätte kellukese,</V>
<V>Hakkas kohe helistama.</V>
<V>Kes see ime ilmumista</V>
<V>Naljakamat enne näinud!</V>
<V>Kuldakellukese kõlin</V>
<V>Puistas paksud suitsupilved</V>
<V>Silmapilgul põgenema.</V>
<V>Usinam kui paksem udu</V>
<V>Päikese paistusella</V>
<V>Laialisti langenekse,</V>
<V>Sulas Sarvik-taadi suitsu.</V>
<V>Kalevite kange poega</V>
<V>Seadis sammu sõudemaie,</V>
<V>Rasket teeda rändamaie;</V>
<V>Suure mehe sammudella</V>
<V>Kaugus kiiresti kadunes.</V>
<V>Veidi aega paistis valgus</V>
<V>Päikese paistuselta</V>
<V>Kuristiku koopa’asse,</V>
<V>Pärast kattis kotispime,</V>
<V>Võrguteli ööde voli</V>
<V>Kalevite poja käiki,</V>
<V>Kus ta pidi käsikatsel,</V>
<V>Sõrmejuhil sammumaie.</V>
<V>Kas siin koitu kerkinekse</V>
<V>Lõunaaega alustelles,</V>
<V>Ehk kas igav ööde pime</V>
<V>Kogu päeva kestenekse,</V>
<V>Sest ei saanud vaat’ja silma</V>
<V>Tõelikku tunnistähte.</V>
<V>Hiirekene hüüdemaie,</V>
<V>Pimedusest pajatama:</V>
<V>“Kõlistele kellukesta,</V>
<V>Kuulutele kuldakeelta!”</V>
<V>Kalevite kange poega</V>
<V>Mõistis, täitis hiire käsku,</V>
<V>Võttis kätte kellukese,</V>
<V>Hakkas kohe helistama.</V>
<V>Kes see ime ilmumista</V>
<V>Naljakamat enne näinud!</V>
<V>Kuldakellukese kõlin</V>
<V>Puistas ära pimeduse.</V>
<V>Nii kui kattev öödekuubi,</V>
<V>Varju laia vaibakene</V>
<V>Uue päeva palistusel</V>
<V>Kiirest’ ära kadunekse,</V>
<V>Vajus pimedusevari.</V>
<V>Kalevite kange poega</V>
<V>Seadis sammud sõudemaie,</V>
<V>Rasket teeda rändamaie;</V>
<V>Suure mehe sammudella</V>
<V>Kaugus kiiresti kadunes.</V>
<V>Võõrastavalt paistis valgus,</V>
<V>Mis ei olnud päevapaiste</V>
<V>Ega loodud kuude kuma,</V>
<V>Mis see leinal lepikusse,</V>
<V>Kahvatanud kaasikusse</V>
<V>Ööde vilul valatakse.</V>
<V>Vaata imevõrkusida,</V>
<V>Õmbeliku heidekesi,</V>
<V>Mis siin teele olid tehtud</V>
<V>Peenemasta poordikarrast,</V>
<V>Hõbekarra heidekestest</V>
<V>Sajakordselt kokku seotud,</V>
<V>Tuhatkordselt kokku kootud.</V>
<V>Kalevite kange poega</V>
<V>Kütkeida katkendama,</V>
<V>Võrku maha varistama.</V>
<V>Mida rammukamalt meesi</V>
<V>Köiekesi katkendamas,</V>
<V>Seda rohkemalta sigis,</V>
<V>Seda kangemalta kasvas</V>
<V>Tuhat teisi tõkkeida,</V>
<V>Kümme tuhat kinnitusta,</V>
<V>Et ei sammu sidumata</V>
<V>Kangelane võinud käia.</V>
<V>Võimus kippus väsimaie,</V>
<V>Tugevus ju tüdimaie.</V>
<V>Kallis Kalevite poega</V>
<V>Asja ise arvamaie:</V>
<V>“Enne, meesi, murdsin seinad,</V>
<V>Kangutasin kaljukünkad,</V>
<V>Raksasin raudahelad;</V>
<V>Nüüd ei jaksa naljaheideid,</V>
<V>Tühist teelta toimetada.”</V>
<V>Kärnakonna krooksumaie,</V>
<V>Targalikult tähendama:</V>
<V>“Kõlistele kellukesta,</V>
<V>Kuulutele kuldakeelta!”</V>
<V>Kalevite kange poega</V>
<V>Mõistis, täitis konna käsku;</V>
<V>Võttis kätte kellukese,</V>
<V>Hakkas kohe helistama.</V>
<V>Kes see ime ilmumista</V>
<V>Naljakamat enne näinud!</V>
<V>Kuldakellukese kõlin</V>
<V>Varisteli võrgukesed,</V>
<V>Lõhkus nõianöörikesed</V>
<V>Silmapilgul silma eesta.</V>
<V>Kalevite kange poega</V>
<V>Seadis sammud sõudemaie,</V>
<V>Rasket teeda rändamaie;</V>
<V>Suure mehe sammudella</V>
<V>Kaugus kiiresti kadunes.</V>
<V>Kalevite kange poega</V>
<V>Jõudis jõe kalda’alle,</V>
<V>Mis ei olnud mitte laia,</V>
<V>Silmanähes mitte sügav;</V>
<V>Laius võis ehk paari vaksa</V>
<V>Üle sammu ulatada.</V>
<V>Kalev tahtis kartemata</V>
<V>Kaldast kalda astuneda,</V>
<V>Tahtis sammu tuisatille</V>
<V>Panna teise kalda peale.</V>
<V>Aga kallas sammust kaugem,</V>
<V>Varbad vette viskanekse,</V>
<V>Kanda kõntsa kinnitie.</V>
<V>Kalevite kange poega</V>
<V>Katsus sammu sada korda,</V>
<V>Tõstis jalga tuhat korda,</V>
<V>Siiski mees ei saanud sammu,</V>
<V>Jalakanda kalda peale.</V>
<V>Ehk küll kallas käega katsu,</V>
<V>Siiski mees ei mätastelle</V>
<V>Võinud minna muru peale.</V>
<V>Kalevipoeg puhkamaie,</V>
<V>Meeles nõnda mõtlemaie:</V>
<V>“Pääsin enne Peipsist läbi</V>
<V>Koormat kandes kergemasti</V>
<V>Kui siin virtsasoonekesest.”</V>
<V>Vähki hakkas viskamaie,</V>
<V>Kõntsast targalt kõnelema:</V>
<V>“Kõlistele kellukesta,</V>
<V>Kuulutele kuldakeelta!”</V>
<V>Kalevite kange poega</V>
<V>Mõistis, täitis vähi käsku;</V>
<V>Võttis kätte kellukese,</V>
<V>Hakkas kohe helistama.</V>
<V>Kes see ime ilmumista</V>
<V>Naljakamat enne näinud!</V>
<V>Kuldakellukese kõlin</V>
<V>Kandis jala kalda peale,</V>
<V>Sammu kuiva sõmeralle.</V>
<V>Silmapilgul kadus jõgi,</V>
<V>Valgus vesi, kadus kallas.</V>
<V>Kalevite kange poega</V>
<V>Seadis sammud sõudemaie,</V>
<V>Rasket teeda rändamaie;</V>
<V>Suure mehe sammudella</V>
<V>Kaugus kiiresti kadunes;</V>
<V>Jalg käis mööda põrguteeda,</V>
<V>Sammu astus altailma.</V>
<V>Aja mõõdul polnud arvu,</V>
<V>Polnud päeval piirikesi,</V>
<V>Sest et sügavuse sülle</V>
<V>Päike saa ei paistemaie,</V>
<V>Kuu ei valgust kumamaie,</V>
<V>Täht ei aega tunnistama:</V>
<V>Kas siin koitu kasvamassa</V>
<V>Ehk kas eha helendamas,</V>
<V>Pettelikku paistekene,</V>
<V>Valelikku valgekene</V>
<V>Ühel viisil vältanekse.</V>
<V>Kas siin udu kudund kuube,</V>
<V>Kaste pilvi paisutanud,</V>
<V>Vihmakene teinud varju</V>
<V>Kalevipoja käigile?</V>
<V>Ei siin kudund udu kuube,</V>
<V>Paisutanud kaste pilvi,</V>
<V>Teinud vihmakene varju</V>
<V>Kange mehe käigi ette.</V>
<V>Pihulaste perekonnad,</V>
<V>Väikse sääsekese karjad</V>
<V>Kipuvad teed kattemaie,</V>
<V>Mehe silma segamaie.</V>
<V>Kalevite kange poega</V>
<V>Puistab eesta pihulasi,</V>
<V>Surmab sääski tuhandena,</V>
<V>Poeb parvekestest läbi,</V>
<V>Mõtleb: “Ükskord tuleb otsa!”</V>
<V>Kõnnib meesi kiiremasti,</V>
<V>Sõuab sammu sagedamast.</V>
<V>Mida kiirem mehe kõndi,</V>
<V>Seda paksem paisub parvi;</V>
<V>Mida sagedam tal sammu,</V>
<V>Seda rohkem sigib roistu.</V>
<V>Juba katvad suured karjad</V>
<V>Kalevi kõrvakuulemeid,</V>
<V>Sadadena langeb silmi,</V>
<V>Tuiskab suhu tuhandeida,</V>
<V>Sõelub ninasõõrmetesse.</V>
<V>Kalevite kallis poega</V>
<V>Võimul juba väsimaie,</V>
<V>Tühjal tööl tüdinema,</V>
<V>Puhukeseks puhkamaie,</V>
<V>Meeles ise mõtlemaie:</V>
<V>“Vaenulasi jõudsin võita,</V>
<V>Põrgulasi pillutada;</V>
<V>Aga pihulasepesa</V>
<V>Kipub elu kurnamaie,</V>
<V>Võimust mehelt võttemaie.”</V>
<V>Sirtsu mättalt sõnaldama,</V>
<V>Targalikult tähendama:</V>
<V>“Kõlistele kellukesta,</V>
<V>Kuulutele kuldakeelta!”</V>
<V>Kalevite kallis poega</V>
<V>Mõistis, täitis sirtsu käsku:</V>
<V>Võttis kätte kellukese,</V>
<V>Hakkas kohe helistama.</V>
<V>Kes see ime ilmumista</V>
<V>Naljakamat enne näinud!</V>
<V>Kuldakellukese kõlin</V>
<V>Puistas pihulaste parved,</V>
<V>Kaotas väiksed sääsekarjad</V>
<V>Kui oleks tuulde tuisatud.</V>
<V>Kalevite kallis poega</V>
<V>Istus maha muru peale</V>
<V>Puhukeseks puhkamaie,</V>
<V>Väsind võimu karastama;</V>
<V>Hakkas asju arvamaie,</V>
<V>Meeles nõnda mõtlemaie;</V>
<V>Viimaks pea vaevamisel</V>
<V>Õnnelikult leidis otsust:</V>
<V>“Saagu mis ehk sündimaie,</V>
<V>Tüli ette tulemaie,</V>
<V>Kallist abikellukesta</V>
<V>Tahan pihus ma pidada.</V>
<V>Veereb viletsuse võrku,</V>
<V>Kiusatuse kütkendusi</V>
<V>Kogemata kaela peale,</V>
<V>Siisap abi silmapilgul,</V>
<V>Tulus tugi igal tunnil.”</V>
<V>Siis ta köitis kellukese</V>
<V>Sõlmil väikse sõrme külge,</V>
<V>Võttis toitu toetuseks,</V>
<V>Kurnand keha karastuseks,</V>
<V>Laskis pisut leiba luusse,</V>
<V>Tunnikeseks tukkunekse.</V>
<V>Kalevite kange poega</V>
<V>Seadis sammud sõudemaie,</V>
<V>Rasket teeda rändamaie;</V>
<V>Suure mehe sammudella</V>
<V>Kaugus kiiresti kadunes.</V>
<V>Meesi tallas põrguteeda,</V>
<V>Sammu astus allailma.</V>
<V>Põrgulase poisikesed,</V>
<V>Sarviku-taadi sulased,</V>
<V>Kuulsid Kalevite käiki,</V>
<V>Mehe sammumüdinada,</V>
<V>Läksid sala luurimaie,</V>
<V>Võõralikku vaatamaie:</V>
<V>Mis siin rahu rikkumaie,</V>
<V>Kahju kipub kasvatama?</V>
<V>Kui nad Kalevite poega</V>
<V>Saanud kaugelt silmamaie,</V>
<V>Tõttasivad tuulekiirul –</V>
<V>Kui oleks tuli tasku’ussa,</V>
<V>Parmu põues pakitamas –</V>
<V>Käsku koju kuulutama:</V>
<V>“Kalevipoeg, kange meesi,</V>
<V>Ruttab rahu rikkumaie,</V>
<V>Sõjakära sünnitama!”</V>
<V>Sarvik-taati sõnaldama:</V>
<V>“Saatke meie sõjameestest</V>
<V>Tugevamad tulist teele</V>
<V>Vaenulasta virutama,</V>
<V>Kalevipoega karistama!”</V>
<V>Kalevite kange poega</V>
<V>Seadis sammud sõudemaie,</V>
<V>Rasket teeda rändamaie;</V>
<V>Suure mehe sammudella</V>
<V>Kaugus kiiresti kadunes.</V>
<V>Kukke laulis kauge’elta,</V>
<V>Koerte haukumise kärin</V>
<V>Kostis Kaleville kõrva,</V>
<V>Kui ta astus altailma</V>
<V>Tundemata teederada.</V>
<V>Enne veel kui põrgupere</V>
<V>Tulijalle tõusis silma,</V>
<V>Jõudis vastu laia jõgi,</V>
<V>Kus ei vetevoolamista</V>
<V>Lätte rind ei lisamassa</V>
<V>Ega pilvi paisutamas.</V>
<V>Jõgi voolas sulatõrva,</V>
<V>Oja vaikuda valasi;</V>
<V>Põlevailta laineilta</V>
<V>Lehviteli tulist lõhna</V>
<V>Sinisuitsul silmadesse.</V>
<V>Üle jõe jooksis silda,</V>
<V>Teraksesta tehtud tänav:</V>
<V>Põhi rauast rajatatud,</V>
<V>Teraksesta tehtud tulbad.</V>
<V>Raske raua radadelle,</V>
<V>Teraksesta tehtud teele</V>
<V>Pandi paremaida mehi</V>
<V>Vaenlast vastu võttemaie,</V>
<V>Kus see kuri kiuselikult</V>
<V>Põrgut kippus pillutama.</V>
<V>Põrgulase poisikesed</V>
<V>Kogusivad karjakaupa</V>
<V>Peremehe käsu peale</V>
<V>Vaenuväljal võitlemaie.</V>
<V>Seltsi seisis keset silda,</V>
<V>Teine seltsi silla taga,</V>
<V>Kolmas kari kalda ääres,</V>
<V>Neljas natuke kaugemal.</V>
<V>Kalevite kange poega</V>
<V>Sõjamehi silmatessa</V>
<V>Kinniteli kiiret käiki,</V>
<V>Pilkamisel pajatama:</V>
<V>“Kas sa näed, mis konnakarja</V>
<V>Silla pealla seisenekse!”</V>
<V>Siisap sammul sagamaie,</V>
<V>Tõmbas mõõga tupe seesta,</V>
<V>Astus sammu, astus paari</V>
<V>Pikkamisi silla poole,</V>
<V>Seadis sõnad sõudemaie:</V>
<V>“Tõtke koju, kollilased,</V>
<V>Põgenege, põrgukoerad!</V>
<V>Enne, kui teid äiman korra,</V>
<V>Murran maha mätastelle</V>
<V>Nokakatkeks kaarnatelle,</V>
<V>Hüvaks roaks huntidelle!”</V>
<V>Põrgupoisid pajatama:</V>
<V>“Ära hõiska hoopelikult</V>
<V>Enne õhtut päeva õnne!</V>
<V>Koidul laulja kiidukukke</V>
<V>Ehk saab õhtul ohkamaie.”</V>
<V>Kalevite kange poega</V>
<V>Pilkamisest puutumata</V>
<V>Astus sammu, astus paari</V>
<V>Ligemalle silla poole</V>
<V>Vaenumehi vaatamaie.</V>
<V>Ammukütid kalda ääres</V>
<V>Seadvad vibud vinnaskille,</V>
<V>Laskvad nooled lendamaie,</V>
<V>Tulisasti tuiskamaie;</V>
<V>Lingulaskjad läkitavad</V>
<V>Kivisida kiirustelles</V>
<V>Sadadena sõitemaie,</V>
<V>Võõra vastu veeremaie,</V>
<V>Püüdvad Kalevite poega</V>
<V>Teelta pakku pillutada.</V>
<V>Otsamehed odadega,</V>
<V>Nuiamehed nuiadega,</V>
<V>Teised taga tapritega</V>
<V>Tungisivad taplusesse,</V>
<V>Vaenlast vastu virutama.</V>
<V>Kalevite kange poega,</V>
<V>See ei kartnud sõjalaste,</V>
<V>Põrgupoege pakitusi:</V>
<V>Seisis kui see raudaseina,</V>
<V>Tugev tammi tuule seessa,</V>
<V>Kalju marumurde vastu.</V>
<V>Siisap sundis servitie</V>
<V>Raudatera tantsimaie,</V>
<V>Mõõgakese mängimaie!</V>
<V>Hakkas vaenlast virutama,</V>
<V>Kiusajaida kolkimaie,</V>
<V>Vihamehi vemmeldama,</V>
<V>Põrgupoegi pillutama.</V>
<V>Kuhu korra keeritelles</V>
<V>Viharauda viskanekse,</V>
<V>Sinna surma sünniteli;</V>
<V>Kuhu vopsu kukuteli,</V>
<V>Tuiskas mehi tosinalla</V>
<V>Muru peale magamaie;</V>
<V>Kuhu salvas sagedamast,</V>
<V>Sinna langes sadasida</V>
<V>Surma sülle sellikesi.</V>
<V>Uued sõjameeste hulgad</V>
<V>Astusivad asemelle</V>
<V>Kahju jälgi kattemaie,</V>
<V>Tühje paiku täitemaie.</V>
<V>Sarvik-taadi sunnitusel</V>
<V>Pidid poisid minemaie.</V>
<V>Sest ei viga võidumehel,</V>
<V>Sest ei kahju Kaleville,</V>
<V>Kes see kui see raudaseina,</V>
<V>Tugev tammi tuuletuisul,</V>
<V>Kindel kalju marumurdel</V>
<V>Vaenlast vastu võttemassa.</V>
<V>Kui ta aga kange käega</V>
<V>Mõõga pani mängimaie,</V>
<V>Rauatera tantsimaie,</V>
<V>Siis ei olnud surmal suiku,</V>
<V>Verel hangumise aega.</V>
<V>Kus ei olnud raudakulmu,</V>
<V>Teraksesta tehtud päida</V>
<V>Ega kardseid kaelasooni,</V>
<V>Seal ei antud meestel armu,</V>
<V>Poistel puhkamise püsi;</V>
<V>Põrgupoisikesed pidid</V>
<V>Raudasillal raugemaie.</V>
<V>Sarvik-taati sunnib teisi</V>
<V>Surmateele sammumaie,</V>
<V>Käsib minna kangemaida</V>
<V>Kalevipoega karistama,</V>
<V>Vaenumeesta vemmeldama;</V>
<V>Pakub palka poistelegi,</V>
<V>Verehinda võitijalle:</V>
<V>Kes see Kalevite poja –</V>
<V>Olgu kas ehk elusalta</V>
<V>Ehk kas surma suikunulta –</V>
<V>Tema kätte viimaks tooksi.</V>
<V>Arulised ammukütid,</V>
<V>Osavamad odamehed</V>
<V>Seltsis sõtta sunnitie,</V>
<V>Taplusesse toimetati</V>
<V>Kalevipoega kiusamaie.</V>
<V>Silda vankus väe alla,</V>
<V>Kõikus raske koorma alla:</V>
<V>Sest et sammud sadadena,</V>
<V>Jalatallad tuhandena</V>
<V>Raudasilda raskendamas,</V>
<V>Aluspalke painutamas.</V>
<V>Kalevite kange poega</V>
<V>Kuldakellukese abil</V>
<V>Võimusel veel väsimata,</V>
<V>Põrgu poegasid ei pelga.</V>
<V>Seisab ootes silla otsas,</V>
<V>Kanda sillal, teine kaldal,</V>
<V>Seisab kui see raudaseina,</V>
<V>Tugev tammi tuuletuisul,</V>
<V>Kindel kalju marumurdel</V>
<V>Langemata lainte vastu.</V>
<V>Kalevite kange käsi,</V>
<V>Mõnus mõõka möllamisel</V>
<V>Niidab maha nurjatumaid,</V>
<V>Kargutab kui kasteheina,</V>
<V>Roogu raatmaa radadelle,</V>
<V>Kõrkjaid jõekallastelle</V>
<V>Kaarekaupa kolletama.</V>
<V>Mõõka murrab mässatessa,</V>
<V>Sureteleb sadasida,</V>
<V>Kuldakellukese helin</V>
<V>Tõukab maha tuhandeida</V>
<V>Surma sülle suikumaie.</V>
<V>Kui need kolletanud lehed</V>
<V>Sügisesel tuulesõidul</V>
<V>Ladvult maha langenevad,</V>
<V>Oksilt laiali lendavad,</V>
<V>Nõnda peavad põrgupojad,</V>
<V>Sarvik-taadi sõjalased</V>
<V>Kooljasängi kolletama.</V>
<V>Kes veel jalul kõndisivad,</V>
<V>Katsusivad kande kiirust</V>
<V>Paguurka põgenedes.</V>
<V>Sarvik-taadil tuli taga,</V>
<V>Kibe kihutaja kotis</V>
<V>Paneb püksid püülimaie.</V>
<V>Siisap katsub sõjamehi,</V>
<V>Põgenejaid poisikesi</V>
<V>Kokku jällegi koguda;</V>
<V>Võtab toeksi vanemaida,</V>
<V>Vahvamaida varjuseinaks</V>
<V>Kodumaja kaitsemaie;</V>
<V>Teeb teele tõkkeida,</V>
<V>Risu ette radadelle,</V>
<V>Viskab vainuväravasse</V>
<V>Raskemaida kivirahne,</V>
<V>Paneb kaljupakkusida</V>
<V>Vastuseinaks väravalle,</V>
<V>Teisi toeksi tänavalle,</V>
<V>Et ei Kalevite poega</V>
<V>Põrgu õue peale pääseks.</V>
<V>Kui ta teeda takistanud,</V>
<V>Käigikohti kinnitanud,</V>
<V>Valitses siis vahvamatest</V>
<V>Sada selli sõdimaie,</V>
<V>Kes need kangemad kui karud,</V>
<V>Sortsisaunas karastatud,</V>
<V>Nõiavihtel võimustatud.</V>
<V>Kalevite kange poega –</V>
<V>Väsimusest võitemata –</V>
<V>Seisab kui see raudaseina,</V>
<V>Tugev tammi tuuletuisul,</V>
<V>Kindel kalju marumurdel</V>
<V>Langemata lainte vastu.</V>
<V>Siisap poisse sugemaie,</V>
<V>Põrgupoegi pillutama;</V>
<V>Puistab neid kui pihulasi</V>
<V>Ega jäta ainukesta,</V>
<V>Kes see käsku kannaks koju,</V>
<V>Kurja läheks kuulutama.</V>
<V>Surma vaikses varjukaisus</V>
<V>Sõjalased suikunevad,</V>
<V>Põrgupojad põõnutavad.</V>
<V>Kalevite kange poega</V>
<V>Istub silla serva peale</V>
<V>Puhukeseks puhkamaie,</V>
<V>Vaenuhigi vaigistama.</V>
<V>Kalevite kange poega</V>
<V>Hakkas peale puhkamista</V>
<V>Surnuid sillalt koristama,</V>
<V>Mis ta mässamisel maha</V>
<V>Põrmuks oli pillutanud;</V>
<V>Puistas neid siis põrgusillalt</V>
<V>Laialt lõhnalainetesse,</V>
<V>Viskas virnad luhtadelle,</V>
<V>Künkakesed jõekalda,</V>
<V>Suuremaida jõesuhu</V>
<V>Mälestuseks mädanema.</V>
<V>Siisap sammud sõudemaie,</V>
<V>Varbad jälle veeremaie.</V>
<V>Raske sammu rändamisel</V>
<V>Raudasilda raksateli,</V>
<V>Aluspalgid paukusivad,</V>
<V>Küljepalgid kõikusivad.</V>
<V>Kalev kõndis üle silla</V>
<V>Vaksa kõrgelt verist teeda,</V>
<V>Pääses teise kalda peale,</V>
<V>Kõndis kaldalt kaugemalle</V>
<V>Rada mööda rutatessa</V>
<V>Vastu vainuväravada,</V>
<V>Kuhu Sarvik teinud tõkkeid,</V>
<V>Valmistanud vastuseina</V>
<V>Kaljupaku kindlusella.</V>
<V>Kalevite kange poega</V>
<V>Paneb põrutelles paugu</V>
<V>Vastu vainuväravada;</V>
<V>Prantsab paugu, prantsab teise,</V>
<V>Prantsab kolmandagi paugu</V>
<V>Vastu põrguväravada, –</V>
<V>Puruks lendsid sambapakud,</V>
<V>Toed tuulde tuiskasivad,</V>
<V>Killud läksid kauge’elle.</V>
<V>Jalakannal koristeleb</V>
<V>Tehtud tõkkeid tee pealta,</V>
<V>Risud eesta radadelta;</V>
<V>Tungib mööda tänavada</V>
<V>Suisa sammul üle õue</V>
<V>Otsekohe ukse ette.</V>
<V>Raksab korra rusikaga,</V>
<V>Paneb paugu ukse pihta.</V>
<V>Puistab uksepiitadega,</V>
<V>Sangad tükis sagaraga</V>
<V>Ühel vopsul jalge ette.</V>
<V>Kalevite kange poega</V>
<V>Laseb sammu üle läve,</V>
<V>Paneb jala põrmandalle.</V>
<V>Nurgakivid nõtkatasid,</V>
<V>Toaseinad tuikusivad,</V>
<V>Kambriseinad kõikusivad,</V>
<V>Katusvarred vankusivad,</V>
<V>Lagi kippus lõhkemaie.</V>
<V>Eestoas istus eidekene,</V>
<V>Kahvatanud naise vari,</V>
<V>Mis kui Linda leinapõlves,</V>
<V>Kolletanud eide kuju</V>
<V>Poja silma paistanekse.</V>
<V>Eite istus voki taga,</V>
<V>Tallas ratast tuulekiirul</V>
<V>Ketra ümber keerutama;</V>
<V>Sorkis koonlast sõrmedella</V>
<V>Heidekesi värtna kurku,</V>
<V>Lihitelles lõngadeksi</V>
<V>Kuldalinu, hõbevillu,</V>
<V>Kastis sõrmi kausikesse</V>
<V>Paremal pool vokisambas,</V>
<V>Kus see kallis elumärga,</V>
<V>Vägev võimuvesi seisis.</V>
<V>Pahemal pool vokisambas</V>
<V>Seisis teine kausikene,</V>
<V>Seal see närtsimise märga,</V>
<V>Võimuse kinnivõttija:</V>
<V>Kes sest võtab keelekastet,</V>
<V>Närtsib kohe nõtrusella.</V>
<V>Varjueite heldel silmal</V>
<V>Tähendeleb poja teeda</V>
<V>Paremal käel kausi poole.</V>
<V>Kalevite kallis poega</V>
<V>Oskab eide õpetusta</V>
<V>Sõnumata seletada:</V>
<V>Võtab kätte kuldakausi,</V>
<V>Rüüpab tugevusemärga</V>
<V>Kange keha karastuseks.</V>
<V>Siisap võtab kaljukive,</V>
<V>Viskab raske vurinaga</V>
<V>Salakambri seina vastu.</V>
<V>Sestap põrus maapõhja,</V>
<V>Valges vahus kerkis meri!</V>
<V>Säde tõusis sügavusest</V>
<V>Kalevite poja silma,</V>
<V>Kambriseinad katkesivad</V>
<V>Puruks maha põrmandalle.</V>
<V>Sarvik-taadi memmekene</V>
<V>Istus kambriseina taga,</V>
<V>Kanda tallas kangasjalgu,</V>
<V>Näpud niisi nikutasid</V>
<V>Lõuendida lõksutelles,</V>
<V>Põrgukangast paugutelles.</V>
<V>Eidekese osav silma</V>
<V>Nägi kuldakellukesta</V>
<V>Kalevite poja sõrmes,</V>
<V>Seadis sõnad sõudemaie:</V>
<V>“Näe, mis kena naljakella</V>
<V>Sõbral läigib sõrme küljes!</V>
<V>Anna arvu-asjakene,</V>
<V>Kingi mulle kellukene!</V>
<V>Köidaksin ta kassi kaela</V>
<V>Hirmutuseks hiiredelle,</V>
<V>Naljatuseks nirkidelle.”</V>
<V>Kalevipoeg mõistis kohe,</V>
<V>Kostis vastu kavalasti:</V>
<V>“Enne, kui me kellakaupa</V>
<V>Pikemalta pajatame,</V>
<V>Kõnele mul, kulla eite,</V>
<V>Kõõrutele, kodukana,</V>
<V>Kas on kodu peretaati,</V>
<V>Kukekene kamberissa.</V>
<V>Meil on mõnda meesteasja,</V>
<V>Tükki tühja talitada,</V>
<V>Mis ei mõista memmekene</V>
<V>Ega puutu piigadesse.”</V>
<V>Vanaeite kostis vastu:</V>
<V>“Kodunt lennand perekukke,</V>
<V>Toonaeile taadikene.</V>
<V>Vist ei jõua varemini</V>
<V>Kodu poole kõndimaie</V>
<V>Kui ehk homme õhtu’ulla,</V>
<V>Ülehomme hommikulla.</V>
<V>Viibid seni, vennikene,</V>
<V>Sõbralikult seltsiks mulle,</V>
<V>Valmistaksin võõraspidu,</V>
<V>Keedaks kallimada keedust.</V>
<V>Katsu enne keelekastet,</V>
<V>Maitse meie mõdumärga!</V>
<V>Kangasjalul seisab kruusi</V>
<V>Pahemal pool kõige parem.”</V>
<V>Kalevite kange poega</V>
<V>Teadis kruusi tähendusta,</V>
<V>Mis see närtsimise märga,</V>
<V>Võimuse kinnivõttija;</V>
<V>Sellepärast sõnaldama:</V>
<V>“Ole terve, eidekene!</V>
<V>Janu mul ei ole juua.”</V>
<V>Siisap hakkas silmamaie,</V>
<V>Võõrast paika vaatamaie,</V>
<V>Kas ehk salauksekesta,</V>
<V>Varjulista väravada</V>
<V>Kuskilt silma kukkunekse.</V>
<V>Seal ta nägi tagaseinas</V>
<V>Varjul väikse uksekese,</V>
<V>Läks siis sammu ligemalle,</V>
<V>Pistis pihu piida külge,</V>
<V>Sõrmed uksesagarasse,</V>
<V>Tahtis linki takistada.</V>
<V>Enne veel kui näpud linki</V>
<V>Kalevipojal puutusid,</V>
<V>Kargas uksi kärinaga</V>
<V>Laksatelles ise lahti.</V>
<V>Ukse tagant urka’asta</V>
<V>Tulid tuuletuhinaga</V>
<V>Sarvik-taadi sõjalaste</V>
<V>Tugevamad tapluselle,</V>
<V>Keda kuri enne kogund,</V>
<V>Varjajaksi valitsenud.</V>
<V>Kes see juhtund jahikorral</V>
<V>Sündimista silmamaie,</V>
<V>Kuidas koerakeste karja</V>
<V>Mesikäppa kimbutavad,</V>
<V>Vana venda väsitavad,</V>
<V>Vihatujul vintsutavad,</V>
<V>Kuidas pikad koerahambad</V>
<V>Palupoega puretavad?</V>
<V>Tõmmu poega istub paigal,</V>
<V>Istub künkal kükakili,</V>
<V>Kaitseb oma kellukesi,</V>
<V>Vahevahel vanguteleb</V>
<V>Laikäpp käppa laksatades</V>
<V>Krantsikeste kukkelasse.</V>
<V>Kuhu käppa kukuteli,</V>
<V>Vopsukesta viskanekse,</V>
<V>Kaob kiirest’ koerukene,</V>
<V>Vajub, väeti, vingumata</V>
<V>Surma kaissu suikumaie.</V>
<V>Kes see seda mängi silmand,</V>
<V>Naljakada korra näinud,</V>
<V>Teab ehk asja arvaneda,</V>
<V>Tegu ise tähendada:</V>
<V>Kuidas Kalev põrgukoeri</V>
<V>Enda kallalt kihutanud.</V>
<V>Kalevite kange poega</V>
<V>Kuhu matsu kukutanud,</V>
<V>Vopsukese vajutanud,</V>
<V>Teista seal ei olnud tarvis.</V>
<V>Matsu mattis mehe maha,</V>
<V>Vopsu tegi surmavarju,</V>
<V>Vaigisteli vaenumehe.</V>
<V>Natukese nalja pärast</V>
<V>Olid meestel tossud õrrel,</V>
<V>Kolmekümne koolja kehad</V>
<V>Põrmandalle kõik puistatud.</V>
<V>Sarvik-taati tagaseinast</V>
<V>Hädapüsil hüüdemaie:</V>
<V>“Pea kinni, poisikene!</V>
<V>Kui sa, jamps, ei oska nalja,</V>
<V>Teeme tüli tõelikuks;</V>
<V>Sest ei tõusku mulle süüda,</V>
<V>Mitte verevastamista!</V>
<V>Varas oled, vennikene,</V>
<V>Oled röövel riisumaie,</V>
<V>Kes sa võõra vara käppad,</V>
<V>Teise taskud tühjendeled!</V>
<V>Varas oled, vargaks jääd sa,</V>
<V>Röövliks, rahva riisujaksi!</V>
<V>Ehk kas püüad valeks panna,</V>
<V>Vargatöösid vabandada?</V>
<V>Kas sa pole kiskjail küüsil</V>
<V>Minu vara varastanud?</V>
<V>Kas sa viimati ei viinud</V>
<V>Kalli soovikaabukese,</V>
<V>Varastanud nõiavitsa,</V>
<V>Kannud kanad kamberista,</V>
<V>Tedrekesed meie toasta?</V>
<V>Kas sa pole pikil küüsil</V>
<V>Kiskund minu kullakirstud,</V>
<V>Hõbedased hävitanud?</V>
<V>Minu mõnusambi mõõka</V>
<V>Pihus praegu paistelekse!</V>
<V>Kelle kuldakellukene</V>
<V>Sinu sõrmes sätendab?</V>
<V>Kas sa, koer, ei ole kiskja,</V>
<V>Võid ehk vargust vabandada?”</V>
<V>Kalevipoeg mõistis kohe,</V>
<V>Kostis vastu kavalasti:</V>
<V>“Mis sa mullust mulle meelde,</V>
<V>Toonamullust tuled tooma?</V>
<V>Suure suu sõdimised,</V>
<V>Laia lõuge lõugutused</V>
<V>Peeti vanast’ naiste viisiks.</V>
<V>Laste tülilepitajaks.</V>
<V>Tuli meestel tülitsusel</V>
<V>Kõverusi kohendada,</V>
<V>Seal ei olnud sõnasolki,</V>
<V>Lõualuie lõksutusi:</V>
<V>Kangus pidi rammukatsel</V>
<V>Vaidlemista vahendama.</V>
<V>Miks sa, vedel, läksid metsa,</V>
<V>Murupõhja pagu-urka</V>
<V>Enne võitlemise võitu?</V>
<V>Õhtuhõlmal tulid, õõnes,</V>
<V>Metsas mehi narrimaie,</V>
<V>Härjapõlvelase kujul</V>
<V>Keedupada kiusamaie.</V>
<V>Astu välja ahju tagant,</V>
<V>Käi sa kohe kamberista!</V>
<V>Lähme välja lagedalle</V>
<V>Viimatista võidumängi</V>
<V>Õigel kombel lõpetama!</V>
<V>Sellepärast seadsin sammud</V>
<V>Põrguteele tallamaie,</V>
<V>Läksin kodunt kõndimaie.</V>
<V>Et meil õigus ühetasa,</V>
<V>Kangus kaaluks ühevõrra,</V>
<V>Tahan mõõga pista tuppe,</V>
<V>Võtta käesta kellukese.”</V>
<V>Sedaviisi sõnaldelles</V>
<V>Päästis kellukese paelust,</V>
<V>Pistis tasku puhkamaie,</V>
<V>Tõukas mõõga tupe sisse.</V>
<V>Sarvik-taati argsel sammul</V>
<V>Tuli kambrist kahvatanud,</V>
<V>Lumivalge üle läve.</V>
<V>Ehmatusest eidepoja</V>
<V>Meelemõistus mähkmetessa,</V>
<V>Et ei enam tunnud teeda</V>
<V>Ega teadnud, mis ta tegi.</V>
<V>Mehikene mõtles märga</V>
<V>Võimukarastavat võtta</V>
<V>Keharammu kinnituseks;</V>
<V>Aga käsi kogemata</V>
<V>Ehmatusel eksiteele</V>
<V>Läinud teise kruusi külge,</V>
<V>Kus see rammuraugendaja,</V>
<V>Närtsimisemärga oli,</V>
<V>Mis teeb aru harvemaksi,</V>
<V>Peidab meele mehe peasta.</V>
<V>Kalevite kange poega</V>
<V>Asjalugu arvamaie,</V>
<V>Kallas kohe teise kruusi</V>
<V>Kuivetanud kurgu kasteks.</V>
<V>Vägev võimustusemärga,</V>
<V>Keharammu karastaja,</V>
<V>Lehvitas kui tuleleeki</V>
<V>Elulained lõkendama.</V>
<V>Jäägu võitlemise järku</V>
<V>Teise laulu lõksatuseks,</V>
<V>Teise värtna veeretuseks,</V>
<V>Sest et täna sillasõda</V>
<V>Kalevite põrguskäigil</V>
<V>Ketrust küllalt kulutanud,</V>
<V>Vokivärtnaid väsitanud.</V>
</TEXT>
</ITEM>
<ITEM nro="kalevipoeg19" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>19</ID>
</META>
<TEXT>
<CPT>Üheksateistkümnes lugu</CPT>
<K>Sarvik-taadi aheldus • Õnneaeg • Pidu ja tarkusraamat • Sõjateated</K>
<V>Vanapõlve piiridelle</V>
<V>Varisenud võitlemiste</V>
<V>Järeljäänud jälgesida</V>
<V>Paksemalt kui meie päevil;</V>
<V>Siiski Kalevite käigilt</V>
<V>Paistab kui päike heledam</V>
<V>Kõigist kuulsam rammukatse,</V>
<V>Võimsam võitlemise mängi</V>
<V>Põrgu peremehe talust.</V>
<V>Mets ja mägi märkasivad,</V>
<V>Kaljukünkad kuulasivad,</V>
<V>Sood ja rabad saivad sõna,</V>
<V>Vetelained läkitusi:</V>
<V>Sest et maapind müdinaga,</V>
<V>Meri vahtus valendades</V>
<V>Tugevat tööd tunnistasid.</V>
<V>Vainiulle valmistati</V>
<V>Õue alla paras paika</V>
<V>Rammukatsumise kohaks.</V>
<V>Vanal viisil võetie</V>
<V>Kämmaldega niudeist kinni,</V>
<V>Võeti püksivärvelista</V>
<V>Kümne küüne kangusega</V>
<V>Kehavõimu katsumiseks.</V>
<V>Veri valgus küünte alla,</V>
<V>Sinipaisul sõrmedesse.</V>
<V>Ehk küll võimuvõttev vesi,</V>
<V>Närtsitava kruusi märga</V>
<V>Kurjal rammu kurnanekse,</V>
<V>Võimust väga väsiteleb,</V>
<V>Kalevite kangel pojal</V>
<V>Kahekordne kanguskaste</V>
<V>Kehavõimu karastanud,</V>
<V>Siiski vältas võitlemine,</V>
<V>Meeste võidumängimine</V>
<V>Seitse päeva seisemata,</V>
<V>Seitse ööda lõppemata,</V>
<V>Enne kui nad selget otsust</V>
<V>Võitlemise võidul saivad.</V>
<V>Sarvik-taat küll salamahti</V>
<V>Katsus kiusamise kombel</V>
<V>Põiki jalgel pillutada</V>
<V>Kallist Kalevite poega,</V>
<V>Kes kui tugev tammetüvik,</V>
<V>Raskem raudakivi rahnu</V>
<V>Kohalta ei komistanud.</V>
<V>Kordamisi kergitasid</V>
<V>Teineteista tõusemaie,</V>
<V>Rabasivad raksatelles</V>
<V>Müta-mäta! maha jälle,</V>
<V>Mis kui Kõue kärgatused</V>
<V>Põldusida põrutasid,</V>
<V>Kaljusida kõigutasid,</V>
<V>Vetta tõstsid vahutama.</V>
<V>Kalevite kaval poega</V>
<V>Oskas hoida end osavalt,</V>
<V>Suutis siuna pealta sõrmi,</V>
<V>Angerjana alta sõrmi</V>
<V>Põrgulase pihust päästa,</V>
<V>Kookus jalal kohe kanda</V>
<V>Toeks vastu valmistada;</V>
<V>Siiski kippus kange võimus,</V>
<V>Rammu viimaks raugenema.</V>
<V>Eide vari valvsail silmil</V>
<V>Nägi poja nõrkemista,</V>
<V>Võttis kätte vokikoonla,</V>
<V>Keeriteli kümme korda</V>
<V>Üle pea ümberpööri,</V>
<V>Paiskas prantsti! põrmandalle</V>
<V>Eeskujuks Kaleville.</V>
<V>Kalevite kange poega</V>
<V>Mõistis eide mõtteida</V>
<V>Targalikult tähendada,</V>
<V>Sasis kinni säärtepaelust,</V>
<V>Sarviku põlvevärvelist,</V>
<V>Tõstis teda tuulekiirul</V>
<V>Koonla kombel kõrge’elle,</V>
<V>Keeriteli kümme korda</V>
<V>Taadikest kui takutopsu,</V>
<V>Viskas võimurohke väega</V>
<V>Matsti! maha muru peale;</V>
<V>Pani põlved rinna peale,</V>
<V>Kamaluga kõrist kinni,</V>
<V>Kippus taati kägistama.</V>
<V>Võttis vöö niude ümbert,</V>
<V>Miska kurja köitemaie.</V>
<V>Siisap vedas vaenumehe</V>
<V>Kütkes raudakamberie,</V>
<V>Köitis teda kammitsrauda,</V>
<V>Pani ahelate paelu</V>
<V>Käed ja jalad kütkendusse,</V>
<V>Köitis kolmandama kütke</V>
<V>Rõngastpidi kaela külge,</V>
<V>Neljandama niuetesse;</V>
<V>Kinniteli kütke otsad</V>
<V>Kaljuseina seisemaie;</V>
<V>Veereteli vainult kivi</V>
<V>Saunasuuruse uksele,</V>
<V>Kuhu külge kaelakütked</V>
<V>Sidemella sõlmitie,</V>
<V>Raudakrambil kinnitati,</V>
<V>Et ei Sarvik toasta sammu,</V>
<V>Kanda saanud kamberista.</V>
<V>Kalevite kange poega</V>
<V>Pühkis higi palgeilta,</V>
<V>Pilkamisi pajatelles:</V>
<V>“Ära lase, leinalindu,</V>
<V>Kammitsjalgel kukekene,</V>
<V>Aega minna igavaksi</V>
<V>Vangipõlves valvatessa!</V>
<V>Kaeba kurbust kaljudelle,</V>
<V>Meelehaigust metsadelle,</V>
<V>Raskust kivirahnudelle,</V>
<V>Viletsusi virnadelle!</V>
<V>Saada soovid rabasoosse,</V>
<V>Ohkamised ohakaisse,</V>
<V>Kaebamised kadastikku!</V>
<V>Võlg meil tasa, vennikene,</V>
<V>Kõverused kohendatud;</V>
<V>Õnn on teinud õigusotsa,</V>
<V>Annud võitu võimsamalle.”</V>
<V>Sarvik-taati sõnaldama:</V>
<V>“Kui oleks teadnud, võinud teada,</V>
<V>Ettearvus ära mõista,</V>
<V>Tagaarvus tähendella,</V>
<V>Unenäossa iial näha,</V>
<V>Mis nüüd mulle põlveks pandi,</V>
<V>Viletsuseks visatie,</V>
<V>Ei ma oleks kodukambrist</V>
<V>Ahju tagant mitte astund,</V>
<V>Sammudella sinu jälgi</V>
<V>Lagedalle luusimaie,</V>
<V>Väljadella vaatamaie.</V>
<V>Kalevite kallis poega,</V>
<V>Võidul vägev vennikene!</V>
<V>Ära hõiska enne õhtut,</V>
<V>Kiida varem päeva käiki,</V>
<V>Kuni päike puhkamaie</V>
<V>Videvikul läinud veeru!</V>
<V>Õnnemunal õrna koori,</V>
<V>Visam süda viletsusel;</V>
<V>Õhtu eel võib õnnetusi</V>
<V>Kuus veel tulla kimbatusi.</V>
<V>Heida armu, armas venda,</V>
<V>Kustuta süüd kullalla,</V>
<V>Varja hõbeda varjulla!” –</V>
<V>Kui ei kange võtnud kuulda,</V>
<V>Sarvik-taati sajatama,</V>
<V>Kurjel sõnul kukutama.</V>
<V>Kalevite kallis poega</V>
<V>Laskis sammud lustilisti</V>
<V>Taadi taaleritubaje,</V>
<V>Kullavaranduse-kambri,</V>
<V>Kus see kulda kirstudessa,</V>
<V>Hõbe salves hunnikussa</V>
<V>Salapeidul seisemassa.</V>
<V>Hakkas kulda kühveldama,</V>
<V>Hõbedada hävitelles</V>
<V>Kottidesse kogumaie.</V>
<V>Täitis koti, täitis kaksi,</V>
<V>Täitis koti kolmandama,</V>
<V>Naljapärast neljandama.</V>
<V>Kui ta viiet võttemassa,</V>
<V>Hüüdis hiiri augusuulta:</V>
<V>“Ära võta, vennikene,</V>
<V>Hullul meelel üleliia!</V>
<V>Tee on pikka tallajalle,</V>
<V>Koorem raske kandijalle.”</V>
<V>Kalevite poega mõistis,</V>
<V>Viskas viiendama koti</V>
<V>Tühjalt tündri serva peale,</V>
<V>Köitis teised kaksikuti,</V>
<V>Sidus suud suude vastu,</V>
<V>Et neid hõlpsalt õlgadella</V>
<V>Kukkelasse tõstes kanda.</V>
<V>Kullakotid polnud suured</V>
<V>Ega väga väiksedki,</V>
<V>Võis ehk kolme tündri võrra,</V>
<V>Kuue riia vaka võrra</V>
<V>Koormat igas kotis olla.</V>
<V>Kalevite kange poega</V>
<V>Pani ühe kotipaari</V>
<V>Paremalle õla peale,</V>
<V>Teise paari pahemalle</V>
<V>Pihtasida pigistama;</V>
<V>Siisap koju kõndimaie,</V>
<V>Sammusida sirutama.</V>
<V>Raudasilda raksateli,</V>
<V>Aluspalgid paukusivad,</V>
<V>Nurgakivid nõtkusivad</V>
<V>Kalevite kulda kandes.</V>
<V>Põrgupere vanaeite</V>
<V>Ahju tagant haugutama,</V>
<V>Leepajalt lõugutama,</V>
<V>Suurel suul sajatama:</V>
<V>“Saagu, saagu, ma sajatan!</V>
<V>Saagu sa teele surema,</V>
<V>Lagedalle lämbumaie,</V>
<V>Lepikusse lõppemaie,</V>
<V>Kaasikusse katkemaie,</V>
<V>Ahju taha hangumaie,</V>
<V>Tee äärde tarretama,</V>
<V>Põõsa taha pendimaie,</V>
<V>Metsamurdu mädanema,</V>
<V>Aasadelle hapnemaie,</V>
<V>Rägastikku raipenema,</V>
<V>Samblasoosse sammeldama!</V>
<V>Saagu su keha söödaksi,</V>
<V>Hüvaks roaks huntidelle,</V>
<V>Nokakatkeks kaarnatelle,</V>
<V>Metsapoegil’ puretuseks!”</V>
<V>Kalevite kange poega</V>
<V>Sajatustest sattumata</V>
<V>Rändas aga rasket teeda</V>
<V>Sammudella sõude’essa,</V>
<V>Ehk küll kullakoorem kukalt,</V>
<V>Raha õlga raskendeli.</V>
<V>Kui ta juba tüki käinud,</V>
<V>Ajand allailma teeda</V>
<V>Valgusilma veere poole,</V>
<V>Siisap puhuks puhkamaie,</V>
<V>Tülpind keha karastama.</V>
<V>Kas ta tunni tukkunekse</V>
<V>Ehk kas päeva puhkanekse,</V>
<V>Sest ei saanud meesi märku</V>
<V>Ega tunnistusetähte.</V>
<V>Viletsuse viivitusi</V>
<V>Ega kiuste kammitsusi</V>
<V>Polnud Kalevite pojal</V>
<V>Põrguteedel takistajaks.</V>
<V>Vaheajal hakkas valgus</V>
<V>Pealtailmast paistemaie,</V>
<V>Hakkas ööda lõpetama,</V>
<V>Pimedusta pillutama.</V>
<V>Kalevite kange poega</V>
<V>Ähkis kullakoorma alla,</V>
<V>Palav puneteli palgeid,</V>
<V>Ajas hiukseid higistama,</V>
<V>Ihu üldsalt auramaie.</V>
<V>Kuivand keele kipitusel</V>
<V>Lõõtsus meesi tulist lõhna.</V>
<V>Alevite armas poega,</V>
<V>Kes ei raatsind koju minna,</V>
<V>Istus auguserval üksi,</V>
<V>Kuristiku koopasuussa,</V>
<V>Seal, kust Kalev julgel sammul</V>
<V>Allailma oli läinud.</V>
<V>Alev ootas armuhoolel,</V>
<V>Ootas hommikul ja õhtul,</V>
<V>Valvsail silmil ööde vilul;</V>
<V>Aeg läks aasta igavuseks</V>
<V>Mehel meelemõtte’essa,</V>
<V>Sest kas sõber ehk ju surma</V>
<V>Viletsuses võinud leida.</V>
<V>Ühel õhtul, päeva veerul,</V>
<V>Kostis nii kui kauge’elta</V>
<V>Kange mehe käigimüdin</V>
<V>Alevi kõrvakuulmesse;</V>
<V>Maapõhjast tõusis parin,</V>
<V>Sügavusest sammumine.</V>
<V>Alev asju arvamaie,</V>
<V>Mööda kuuldud kobinada</V>
<V>Sügavusse silmamaie,</V>
<V>Kas ehk Kalevite käiki,</V>
<V>Tõusemista kuskilt tunda.</V>
<V>Videvik ju viinud ööda</V>
<V>Kaste kaissu karastama,</V>
<V>Seal vast Kalev astub sammu</V>
<V>Selle ilma serva peale,</V>
<V>Viskab maha kullakotid,</V>
<V>Hõbedakotid õlalta,</V>
<V>Langeb ise lagedalle</V>
<V>Seljasooni sirutama,</V>
<V>Väsind keha venitama.</V>
<V>Alevite armas poega</V>
<V>Virgult vetta vedamaie</V>
<V>Karastavaks keelekasteks</V>
<V>Kalli vara kandijalle.</V>
<V>Kalevipoeg küsimaie:</V>
<V>“Avaldele, armas venda,</V>
<V>Kas ma kaua olen käinud,</V>
<V>Varjuriigis aega viitnud?”</V>
<V>Alevite armas poega</V>
<V>Asjalugu avaldama,</V>
<V>Kuidas nädalat ehk kolme</V>
<V>Käiki aega kulutanud.</V>
<V>Kalevipoeg pajatama:</V>
<V>“Sest ei teadnud, võinud teada</V>
<V>Elav inimesehingi,</V>
<V>Mõtteleda meelekene,</V>
<V>Agaram ei arvaneda.</V>
<V>Seal ei seisa arusambaid,</V>
<V>Tunnistähti taeva’assa,</V>
<V>Miska päeva mõõdetakse,</V>
<V>Ööde pikkust arvatakse.</V>
<V>Põrgu päev ei näita päikest,</V>
<V>Öö ei kuuda kumendamas</V>
<V>Ega tähte taeva küljes.</V>
<V>Lepikus ei leita lindu,</V>
<V>Kägu kuskil kuulutamas,</V>
<V>Murulta ei udukuube</V>
<V>Ega kaunist kastemärga,</V>
<V>Miska öö ja päeva piirded</V>
<V>Vaatajalle vahet teeksid.”</V>
<V>Siisap sahkas pikemalta,</V>
<V>Kuidas käsi põrgus käinud,</V>
<V>Viiekordsed viivitused,</V>
<V>Kuuekordsed kammitsused</V>
<V>Käiki temal kinnitanud,</V>
<V>Viimaks võitlemise võidul</V>
<V>Sarvik saanud sidemesse,</V>
<V>Kindla ahelate kütke.</V>
<V>Alev oli tapnud härja,</V>
<V>Suretanud metsasõnni,</V>
<V>Mis ei olnud ikkes käinud,</V>
<V>Seitsmel suvel sahka näinud,</V>
<V>Kümnel aastal künnud maada.</V>
<V>Enne härga iga aasta</V>
<V>Pidudeksi püüetie,</V>
<V>Õue alla aetie,</V>
<V>Taheti minna tappemaie,</V>
<V>Suurta härga surmamaie,</V>
<V>Võimsa hinge võttemaie.</V>
<V>Tuhat meest oli turjassagi,</V>
<V>Sada meest oli sarvessagi,</V>
<V>Kümme härja kelladessa,</V>
<V>Seitsekümmend härja sabas.</V>
<V>Ei olnud meesta meie maalta,</V>
<V>Tugevamat teisest kohast,</V>
<V>Kes oleks pähe koputanud,</V>
<V>Härga oleks uimastanud,</V>
<V>Suure sõnni suretanud.</V>
<V>Alevite armas poega,</V>
<V>See’p see tappis suure härja.</V>
<V>Kargas härja kaela peale,</V>
<V>Sasis kinni sarvedesta, –</V>
<V>Siis aga kirves kopsimaie,</V>
<V>Tapper pähe tagumaie,</V>
<V>Nuga kurku kutistama;</V>
<V>Sada vaati valgus verda,</V>
<V>Tuhat tündrit tõusis liha. –</V>
<V>Kanged mehed kahekesi</V>
<V>Õhtuosa võttemaie,</V>
<V>Kehasida karastama;</V>
<V>Kalevite kange poega</V>
<V>Vaotas vatsa rebevalle,</V>
<V>Kõhu kuhjal kerkimaie,</V>
<V>Heitis maha muru peale</V>
<V>Leiba luusse laskemaie.</V>
<V>Alevite poega noori</V>
<V>Istus kullakottidelle,</V>
<V>Hõbedaste hõlma peale</V>
<V>Varandusta valvamaie,</V>
<V>Et ei röövel riisumaie,</V>
<V>Varas tuleks võttemaie,</V>
<V>Pikil sõrmil puutumaie.</V>
<V>Kalevite kange poega</V>
<V>Puhkas põrgu pahandusta,</V>
<V>Võitlemise väsimusta,</V>
<V>Rahakoorma rammestusta, –</V>
<V>Puhkas öö ja puhkas päeva,</V>
<V>Uinu süles teise päeva,</V>
<V>Kolmanda keskhommikuni.</V>
<V>Penikoorma kostis norin,</V>
<V>Kostis hingamise kõrin,</V>
<V>Mis kui hobukabja müdin,</V>
<V>Sõjasõitu üle silla</V>
<V>Murupinda muljuteli,</V>
<V>Puid ja põõsaid põruteli.</V>
<V>Kolmandama päeva keskel</V>
<V>Tõttasivad mehed teele;</V>
<V>Alevite armas poega</V>
<V>Võttis ühe koti kukla,</V>
<V>Kolm jäi koormaks Kaleville.</V>
<V>Kalevite kallis poega,</V>
<V>Kes see pärast põrguskäiki</V>
<V>Mõnda hüva meie maale</V>
<V>Kasulikuks kasvatanud,</V>
<V>Elas ise Lindanisas</V>
<V>Seltsis oma sõpradega.</V>
<V>Olev oli, linnatarka,</V>
<V>Kolm veel linna ehitanud:</V>
<V>Ühe linna lõuna alla,</V>
<V>Teise linna tõusu vastu,</V>
<V>Kolmandama koidu alla,</V>
<V>Kust sai varju vanadelle,</V>
<V>Rahupaika raukadelle.</V>
<V>Kalevite kallis poega</V>
<V>Kulutanud koti kulda</V>
<V>Kolme linna asutuseks,</V>
<V>Kolm veel varjul kamberissa</V>
<V>Teiste tööde toimetuseks.</V>
<V>Sõbrad seltsis sahkamaie,</V>
<V>Kalevipoega palumaie:</V>
<V>“Võta kruusid, vennikene,</V>
<V>Pane kihlad kottidesse,</V>
<V>Meelitused märssidesse,</V>
<V>Mine Kungla kosimaie,</V>
<V>Noorikuda nõudemaie!</V>
<V>Kunglas kasvab kodukanu,</V>
<V>Neitsikesi neljakesi;</V>
<V>Läki lindu püüdemaie,</V>
<V>Koppelista korjamaie,</V>
<V>Lepikusta lingutama!</V>
<V>Kungla neitsid koovad kangast,</V>
<V>Teevad kullast toimelista,</V>
<V>Koovad hõbelõngalista,</V>
<V>Silitavad siidilista,</V>
<V>Punuvad punapoogelist.”</V>
<V>Kalevite poega mõistis,</V>
<V>Pilgelisti pajatama:</V>
<V>“Läki linna tegemaie,</V>
<V>Vallisida valamaie,</V>
<V>Kosjakambrit ehitama,</V>
<V>Siidisängi seadimaie!</V>
<V>Teeme linna lillekestest,</V>
<V>Teeme tornid toomingasta,</V>
<V>Vallid ümber vahterasta,</V>
<V>Teeme toad tammetõrust,</V>
<V>Kanamunasta kamberid,</V>
<V>Et, kui käivad kauge’elta,</V>
<V>Võõrad jääksid vahtimaie,</V>
<V>Mõistelikud mõtlemaie,</V>
<V>Targad lugu tunnistama:</V>
<V>Kellel’ Kalev teinud linna,</V>
<V>Kellele vallid valanud?</V>
<V>Kalev teinud lustilinna,</V>
<V>Kasvatanud kosjakambri,</V>
<V>Valand kullast voodikese,</V>
<V>Sidund siidist sängikese.</V>
<V>Peaksite sisse pugema,</V>
<V>Nalja seestpoolta nägema:</V>
<V>Seest on siidilla seotud,</V>
<V>Ääred aetud hõbedasta,</V>
<V>Servad tehtud sametista,</V>
<V>Kolme kulla keerdudesta,</V>
<V>Pealt on löödud pähkelista,</V>
<V>Alt on õunalla istutud,</V>
<V>Vahelt välgub visnapuida,</V>
<V>Keskelt kena kivisida.</V>
<V>Võtke hoielda hobuda,</V>
<V>Ravitseda ratsukesta,</V>
<V>Sööta sadulakandijat,</V>
<V>Kõrbi ruuna kosutada!</V>
<V>Viige enne muid murule,</V>
<V>Enne koitu koppelisse,</V>
<V>Enne aega allikalle,</V>
<V>Enne päeva põllu äärde;</V>
<V>Söötke ratsut salamahti,</V>
<V>Andke vakka valge eella,</V>
<V>Külimittu koidikulla,</V>
<V>Kaksi keskihommikulla,</V>
<V>Laia vakka lõune’ella!</V>
<V>Söötke kuu, söötke kaksi,</V>
<V>Söötke tükki kolmat kuuda,</V>
<V>Nädala ehk neljat kuuda, –</V>
<V>Siis aga ratsu rakke’esse,</V>
<V>Halli aisade vahele!</V>
<V>Küll siis sõidan kosjateele,</V>
<V>Rühin neitsiradadelle,</V>
<V>Kudruskaelte kamberie,</V>
<V>Tanupeade tubadesse.</V>
<V>Kaste heidab kasukalle,</V>
<V>Udu uue kuue peale,</V>
<V>Vihmapisar vammukselle,</V>
<V>Rahetera rätikulle:</V>
<V>Küll siis Kalev läheb kosja</V>
<V>Noorta naista võttemaie.”</V>
<V>Kalevite kallis poega</V>
<V>Istus seltsis sõpradega,</V>
<V>Lustihelin tõusis laualt,</V>
<V>Naljakära kamberista.</V>
<V>Keeritelles käisid kannud,</V>
<V>Mõdukannud meeste käessa,</V>
<V>Õnnel mehed hõiskasivad.</V>
<V>Pillutasid põrmandalle</V>
<V>Valgutades valget vahtu</V>
<V>Anniks hoonehoidijaile,</V>
<V>Võimsa majavarjajaile.</V>
<V>Värsket leenta viidanekse</V>
<V>Uku kivile kingiksi.</V>
<V>Laulik istus laua taga,</V>
<V>Kandlelööja teiste keskel,</V>
<V>Laskis laulu lendamaie:</V>
<V>“Viis oli vana vainiulla,</V>
<V>Kuus oli kuldseid kuusikussa,</V>
<V>Seitse samblas saladusi,</V>
<V>Kaheksa kanarbikussa –</V>
<V>Sealtap sõlmisin sõnuda,</V>
<V>Korjasin ma kuulutusi,</V>
<V>Hõbedasi ilmutusi:</V>
<V>Siuru-lindu, Taara tütar,</V>
<V>Siuru-lindu, sinisiiba,</V>
<V>Siidinarmas sulgedega,</V>
<V>Sündis isa sundimata,</V>
<V>Kasvas ema haudumata,</V>
<V>Sõsarate soovimata,</V>
<V>Veljekeste vastumeelta.</V>
<V>Ei olnud linnul pesakesta,</V>
<V>Pääsupojal haudepaika</V>
<V>Udusulgi uuendada,</V>
<V>Verisulgi valmistada.</V>
<V>Aga Uku asuteli,</V>
<V>Vanaisa valmisteli</V>
<V>Tütterelle tuuletiivad,</V>
<V>Tuuletiivad, pilveviivad,</V>
<V>Miska lapsi liugunekse,</V>
<V>Kauge’elle kandanekse.</V>
<V>Siuru-lindu, Taara tütar,</V>
<V>Siuru-lindu, sinisiiba,</V>
<V>Lendas palju, liugles palju,</V>
<V>Lendas, liugles lõuna alla,</V>
<V>Pööras põiki põhja poole,</V>
<V>Lendas üle kolme ilma.</V>
<V>Üks oli ilma neitsikeste,</V>
<V>Teine kasvul käharpeade,</V>
<V>Kolmas koogalaste kodu,</V>
<V>Koogalaste korjuspaika.</V>
<V>Siuru-lindu, sirgesiiba,</V>
<V>Siidisiibuda sirutas,</V>
<V>Lendas, liugles päeva alla,</V>
<V>Päeva linna lähedalle,</V>
<V>Kuu kumeda kojani,</V>
<V>Väikse vaskse väravani.</V>
<V>Siuru-lindu, sirgesiiba,</V>
<V>Siidisiibuda sirutas,</V>
<V>Lendas palju, liugles palju,</V>
<V>Käänas õhtulla koduje.</V>
<V>Isa tütterelt küsima:</V>
<V>“Kus sa liuglend lenneldessa,</V>
<V>Kus sa käisid kauge’ella,</V>
<V>Mis sa nägid, nugissilma?”</V>
<V>Siuru mõistis, kostis vastu,</V>
<V>Kostis vastu kohkumata:</V>
<V>“Kus ma liueldes libisin,</V>
<V>Sinna jätsin litterida;</V>
<V>Kus ma käiessa keerutin,</V>
<V>Sinna sadas siidisulgi;</V>
<V>Kus ma siibu saputasin,</V>
<V>Sabast sulgi satutasin.</V>
<V>Mis mul nägi nugissilma,</V>
<V>Sest on seitse jutustada,</V>
<V>Kaheksa mul kõneleda.</V>
<V>Kaua käisin Kõukse teeda,</V>
<V>Vikerkaare vihmateeda,</V>
<V>Mööda rasket raheteeda;</V>
<V>Kaua käisin kahtepäini,</V>
<V>Libisesin lihtepäini,</V>
<V>Kuni leidsin kolme ilma:</V>
<V>Üks oli ilma neitsikeste,</V>
<V>Teine kasvul käharpeade,</V>
<V>Kolmas koogalaste kodu,</V>
<V>Koogalaste korjuspaika,</V>
<V>Kus need kenad kasvasivad,</V>
<V>Siidilised sirgusivad.”</V>
<V>“Mis sa kuulid, kuulutele,</V>
<V>Mis sa nägid, näita’ele!”</V>
<V>“Mis ma kuulin, kulla taati,</V>
<V>Mis ma nägin, isakene?</V>
<V>Kuulin neide naljatusi,</V>
<V>Naljatusi, kurvastusi,</V>
<V>Käharpeade pilgatusi,</V>
<V>Koogalaste kiljatusi:</V>
<V>Miks need neiud naljatlikud,</V>
<V>Käharpeaga kasvandikud</V>
<V>Aina üksinda elavad,</V>
<V>Haudujata igatsevad,</V>
<V>Küsiteldi kõigis kohtes.</V>
<V>Kas ei taadil tähepoega,</V>
<V>Tähepoega ehk ka teista,</V>
<V>Kes läeks neidu päästemaie,</V>
<V>Käharpäida kuulamaie?”</V>
<V>Taara mõistis, kohe kostis:</V>
<V>“Lenda, tütar, liugle, tütar!</V>
<V>Lenda, tütar, lõuna’alle,</V>
<V>Liugle libas lääne poole,</V>
<V>Läänest põigiti põhjaje,</V>
<V>Libise Uku ukse ette,</V>
<V>Lääne eide läve alla,</V>
<V>Põhja eide peenderaile:</V>
<V>Küsitele kosilasi,</V>
<V>Palu piiga päästijaida!””</V>
<V>Kalevite kuulus poega</V>
<V>Istus seltsis sõpradega.</V>
<V>Lustihelin tõusis laualt,</V>
<V>Naljakära kamberista,</V>
<V>Keeritelles käisid kannud,</V>
<V>Mõdukannud meeste käessa,</V>
<V>Õnnel mehed hõiskasivad.</V>
<V>Alevipoeg, poisikene,</V>
<V>Laskis laulu lendamaie:</V>
<V>“Kastkem kurku, kullakesed!</V>
<V>Vahtu majavarjajaile!</V>
<V>Jooge mõdu, noored mehed,</V>
<V>Kõristage kannukesi,</V>
<V>Et ei piiska põhja jääksi,</V>
<V>Kastemärga kannudesse!</V>
<V>Viskan vitsad välja peale,</V>
<V>Lauad laial’ lepikusse,</V>
<V>Käepidemed pihlakasse.</V>
<V>Kuhu vitsad need visati,</V>
<V>Sinna sündisid suured saared;</V>
<V>Kuhu lauad lahutasin,</V>
<V>Sinna tõusid targad tammed;</V>
<V>Kuhu pidemed puistasin,</V>
<V>Sinna pilved paigutasin;</V>
<V>Kuhu märga kukkus maha,</V>
<V>Sinna meri mängimaie,</V>
<V>Lained laialt läikimaie.</V>
<V>Mis seal meres kasvanekse?</V>
<V>Meres kasvas kaksi puuda:</V>
<V>Üks oli õnnel õunapuuke,</V>
<V>Teine tarka tammekene.</V>
<V>Oksad täisi oravaida,</V>
<V>Lehed laululindusida,</V>
<V>Keskel kotkad pesitamas.</V>
<V>Jõgi jooksis alta juure,</V>
<V>Kalad käisid alta kalda,</V>
<V>Siiad suured, seljad mustad,</V>
<V>Lõhed laiad, laugud otsas.</V>
<V>Naised seisvad naljatelles,</V>
<V>Seisvad sääreni meressa,</V>
<V>Linapead lainetessa,</V>
<V>Käharpead kalakudussa.</V>
<V>Mis need piigad püüdelevad,</V>
<V>Mis need kallid saivad kalu?</V>
<V>Kala püüdis püüdijaida,</V>
<V>Lõhekala lapsukesi,</V>
<V>Vesi aga võttis venna,</V>
<V>Lained lapse lämmatasid.</V>
<V>Mina venda otsimaie,</V>
<V>Eite nuttis noorukesta;</V>
<V>Läksin lausa lainetesse,</V>
<V>Kaelani kalakudusse,</V>
<V>Sügavasse haudadesse.</V>
<V>Mis ma leidsin lainetesta?</V>
<V>Leidsin mõõga ma meresta,</V>
<V>Läikja raua lainetesta.</V>
<V>Mina mõõka võttemaie,</V>
<V>Õde kaldalt hüüdemaie:</V>
<V>“Tule koju, vennakene,</V>
<V>Tule kiiresti koduje!</V>
<V>Isa surmasängi pealla,</V>
<V>Ema hinge heitemassa,</V>
<V>Venda juba vaakumassa,</V>
<V>Õde tõsteti õlgile,</V>
<V>Pandi piiga põrmandalle.”</V>
<V>Mina nuttessa minema,</V>
<V>Kiirelt koju kõndimaie.</V>
<V>“Oh sa virtsik, valelikku,</V>
<V>Kahelisti keelekandja!</V>
<V>Isa istub keset tuba,</V>
<V>Õllekannu taadil käessa;</V>
<V>Ema niidab siidilammast,</V>
<V>Kuldakäärid tal käessa;</V>
<V>Õde sõtkub sepikuda,</V>
<V>Hõbesõrmuksed sõrmessa;</V>
<V>Vend aga kesa kündemassa,</V>
<V>Küüdud härjad ikke’essa.</V>
<V>Küütu künnab, selga nõtkub,</V>
<V>Valli veab, pea väriseb.</V>
<V>Küütu künnab killingida,</V>
<V>Valli veab vana rahada,</V>
<V>Tõstab aga taalerida.</V>
<V>Külimit saab killingida,</V>
<V>Vakk mulle vana rahada,</V>
<V>Tündritäis taalerida.””</V>
<V>Kalevite kuulus poega</V>
<V>Istus seltsis sõpradega,</V>
<V>Lustihelin tõusis laualt,</V>
<V>Naljakärin kamberista,</V>
<V>Keeritelles käisid kannud,</V>
<V>Mõdukannud meeste käessa,</V>
<V>Õnnel mehed hõiskasivad.</V>
<V>Sulevipoeg, poisikene,</V>
<V>Laskis laulu lendamaie:</V>
<V>“Humal uhke põõsa otsas,</V>
<V>Käbi kena kända’assa,</V>
<V>Kui ta kasvab kõrgutie,</V>
<V>Veab vääti venitades</V>
<V>Ümber tapu teiba’alle.</V>
<V>Olgem noped, noored mehed,</V>
<V>Teda võtma teiba’asta,</V>
<V>Kobaraida korjamaie!</V>
<V>Pangem parsil’ kuivamaie,</V>
<V>Reheseina seisemaie,</V>
<V>Sealt ta kerkib kattelasse,</V>
<V>Tükib kohe tünderisse,</V>
<V>Poeb õllepoolikusse;</V>
<V>Pöörab meele meeste peasta,</V>
<V>Poole meele naiste peasta,</V>
<V>Tüssab ise tütarlapsi.</V>
<V>Kui mu armas kõndimassa,</V>
<V>Veli kosja sõitemassa,</V>
<V>Läks ta üle lagediku,</V>
<V>Käis ta läbi kanarbiku;</V>
<V>Tuli vastu neli neidu,</V>
<V>Neli kena käharpeada.</V>
<V>Kosilane küsimaie:</V>
<V>“Miks te, noored, nurme pealla</V>
<V>Kodunt kaugel kõndimassa?”</V>
<V>Neiud mõistsid, kostsid vastu,</V>
<V>Piigad nõnda pajatasid:</V>
<V>“Lähme linna, linnukesed,</V>
<V>Alevisse, armukesed,</V>
<V>Turu peale, tuvikesed,</V>
<V>Uulitsalle, hullukesed!</V>
<V>Pidul korrapoisikesed</V>
<V>Piigasida pilkamaie,</V>
<V>Külas käivad kurjad keeled,</V>
<V>Vallas palju valelikke,</V>
<V>Needap lapsi laimamaie,</V>
<V>Tuvikesi teotamaie.”</V>
<V>Mina piigasid püüdema,</V>
<V>Lapsukesi lingutama:</V>
<V>“Näita nägu, neitsikene,</V>
<V>Punapalge palistusi!”</V>
<V>Piigad kiirest’ punumaie,</V>
<V>Lendsid üle lagediku</V>
<V>Kiirel sammul küla poole.</V>
<V>Mina sammul sagamaie,</V>
<V>Jõudsail kannul jooksemaie,</V>
<V>Väravasta vaatamaie,</V>
<V>Läbi seina luurimaie:</V>
<V>Masajalad magasivad – –</V>
<V>Kui ma seda nalja näinud,</V>
<V>Kohe süda kohmetama,</V>
<V>Talvekülmal tarretama.</V>
<V>“Humal uhke põõsa otsas,</V>
<V>Käbi kena kända’assa,</V>
<V>Ära poe piigade pähe!</V>
<V>Neitsile ei tee sa nalja,</V>
<V>Pikast ilust tõuseb pilli.”</V>
<V>Kalevite kuulus poega</V>
<V>Istus seltsis sõpradega,</V>
<V>Lustihelin tõusis laualt,</V>
<V>Naljakärin kamberista,</V>
<V>Keeritelles käisid kannud,</V>
<V>Mõdukannud meeste käessa,</V>
<V>Õnnel mehed hõiskasivad</V>
<V>Ega võinud ette teada,</V>
<V>Mõttessa ei ära mõista,</V>
<V>Agaral peal arvatagi,</V>
<V>Mis neil nalja jälgedelle</V>
<V>Õnnetust võiks hommikulla</V>
<V>Koidu eella kasvaneda.</V>
<V>Juba käimas kiired käsud,</V>
<V>Sõjasõnum sõitemassa,</V>
<V>Juba ratsud rakendatud,</V>
<V>Kõrvid karunahkadessa</V>
<V>Lindanisa poole lendvad</V>
<V>Kuningalle kuulutama</V>
<V>Sõja raskeid sõnumida.</V>
<V>Pihkva piirilt tõttas poissi,</V>
<V>Teine Läti lagedalta,</V>
<V>Teiselt poolt Taara tammikut</V>
<V>Kurvastusta kuulutama,</V>
<V>Sõjalugu sõnaldama.</V>
<V>Lätti tulnud laevadega</V>
<V>Rahekombel raudamehi,</V>
<V>Peipsi tagant teine parvi</V>
<V>Vene laia väljadelta,</V>
<V>Pohlakate piiri poolta,</V>
<V>Kes see vara kiskumaie,</V>
<V>Rahupõlve pillutama,</V>
<V>Lõbupidu lõpetama.</V>
<V>Kihutage, käskujalad,</V>
<V>Kurvad sõnumid kukkarus,</V>
<V>Vanema käsud vammukses!</V>
<V>Kalevite kuulus poega</V>
<V>Istus seltsis sõpradega</V>
<V>Käratelles kamberissa,</V>
<V>Laskis aga lõksatelles</V>
<V>Lustilaulu lendamaie:</V>
<V>“Joogem, joogem, vennikesed!</V>
<V>Maitsegem mõdu magusat,</V>
<V>Hullakeme humalassa,</V>
<V>Hõisakem õllekannuga,</V>
<V>Pidu pikka peekeriga!</V>
<V>Kõristagem kannukesi,</V>
<V>Vahtu maha visatessa</V>
<V>Pillutagem põrmandalle,</V>
<V>Siis saab õnne õitsemaie,</V>
<V>Armsam aega algamaie!</V>
<V>Viskan vitsad visnapuusse,</V>
<V>Kannukaaned kaasikusse,</V>
<V>Lauad laotan lepikusse,</V>
<V>Põhjad põllule põrutan.</V>
<V>Homme ise otsimaie,</V>
<V>Valge eella vaatamaie:</V>
<V>Mis need vitsad visnapuussa,</V>
<V>Kannukaaned kaasikussa,</V>
<V>Lauad laial’ lepikussa,</V>
<V>Põhjalauad põllu peale</V>
<V>Enne koitu kasvatanud,</V>
<V>Ööde vilul õilmeldanud?</V>
<V>Vitsust kasvas lapsevibu,</V>
<V>Kannukaanest külakiike,</V>
<V>Laudadest said laululauad,</V>
<V>Põhjast pajatuse-pingid.</V>
<V>Külaneiud, kullakesed,</V>
<V>Kudruskaelad kiikumaie,</V>
<V>Lustilugu laulemaie;</V>
<V>Laulid lained lainetama,</V>
<V>Laevad laineil kiikumaie.</V>
<V>Läksid laeva laskemaie,</V>
<V>Lainetesse laulemaie,</V>
<V>Panid paatrid paju peale,</V>
<V>Helmed heinakaare peale,</V>
<V>Keed pika kivi peale,</V>
<V>Lindid laia liiva peale,</V>
<V>Sõrmuksed sõmera peale.</V>
<V>Tuli haugi alta vetta,</V>
<V>Pääsulindu pealta vetta,</V>
<V>Mustaselga muda seesta;</V>
<V>Pärisid paatrid pajulta,</V>
<V>Helmed heinakaare pealta,</V>
<V>Keed pikalta kivilta,</V>
<V>Lindid laia liivikulta,</V>
<V>Sõrmuksed sõmera pealta.</V>
<V>Neiud appi hüüdemaie,</V>
<V>Pikil keelil palumaie:</V>
<V>“Tule appi, Harju poissi!</V>
<V>Tule päästma, Pärnu poissi!”</V>
<V>Aga ei kuulnud Harju poissi</V>
<V>Ega kuulnud Pärnu poissi.</V>
<V>Appi astus kaljupoissi,</V>
<V>Rootsi kandle kõlistaja:</V>
<V>“Miks te, neitsid, nuttelete,</V>
<V>Kullakesed, kaebelete?”</V>
<V>“Läksime laeva laskema,</V>
<V>Mere peale mängimaie,</V>
<V>Lainetesse laulemaie;</V>
<V>Panime paatrid pajule,</V>
<V>Helmed heinakaare peale,</V>
<V>Keed pika kivi peale,</V>
<V>Lindid laia liivikulle,</V>
<V>Sõrmuksed sõmera peale.</V>
<V>Tuli haugi alta vetta,</V>
<V>Pääsulindu pealta vetta,</V>
<V>Selga musta muda seesta;</V>
<V>Päris paatrid pajudelta,</V>
<V>Lindid laia liivikulta,</V>
<V>Sõrmuksed sõmera pealta.”</V>
<V>Seal aga kostis kaljupoissi,</V>
<V>Rootsi kandle kõlksutaja:</V>
<V>“Ärge nutke, neiukesed,</V>
<V>Kurvastage, kullakesed!</V>
<V>Küllap vargad vangistame,</V>
<V>Röövlid rauda rakendame.”</V>
<V>Hakkas kannelt kõlistama,</V>
<V>Kandlekeeli käristama,</V>
<V>Laululugu laskemaie. –</V>
<V>Meri kohkus kuulamaie,</V>
<V>Pilved pikalt vaatamaie,</V>
<V>Haugi tuli alta vetta,</V>
<V>Pääsu tuli pealta vetta,</V>
<V>Mustselg tõusis mudasta;</V>
<V>Tõivad ehte’ed tagasi,</V>
<V>Andsid jälle piigadelle.</V>
<V>Kaljupoiss kätta pakkuma,</V>
<V>Piigat noorta palumaie:</V>
<V>“Tule, tui, mulle omaksi!</V>
<V>Meil on igapäev pühapäev,</V>
<V>Pidud piki aasta’ada.”</V>
<V>“Ei või tulla, kaljupoissi,</V>
<V>Ei või tulla, vennikene!</V>
<V>Meil on kodu kosijaida.</V>
<V>Las’ läeb suvi, küll sügise</V>
<V>Külakoerad haukumaie,</V>
<V>Raudakäpad kõndimaie,</V>
<V>Viinamärssisid vedama.</V>
<V>Aituma abi eesta,</V>
<V>Tänu heateo eesta!</V>
<V>Saa ei sulle suuremada.””</V>
<V>Kui nii Kalevite poega</V>
<V>Õnnepidul hõisatessa</V>
<V>Lustilisti laskis tralli,</V>
<V>Astus tuppa Lapu tarka;</V>
<V>Pajatelles põlvesida</V>
<V>Kalevipojal paitama:</V>
<V>“Uku andku hüva õnne,</V>
<V>Taevas tarkada aruda</V>
<V>Sulle ja su sõpradelle!</V>
<V>Kus suur ilu sinu kojas,</V>
<V>Lustid laialt liikumassa,</V>
<V>Luba mulle lahkudessa</V>
<V>Rõõmsalt minna rändamaie,</V>
<V>Koduteeda kõndimaie!</V>
<V>Kolikambreid koristelles,</V>
<V>Nurki läbi nuuskidessa</V>
<V>Kulutelin kaua aega,</V>
<V>Kuni kogemata õnnel</V>
<V>Toonaeile leidsin tornis</V>
<V>Kivikoja kummi alta</V>
<V>Ahelasse pandud anni,</V>
<V>Kütkendatud kingituse.</V>
<V>Anna luba oma võtta,</V>
<V>Teele homme tõttaneda!”</V>
<V>Kalevipoeg kostemaie:</V>
<V>“Pole paelutatud pulli</V>
<V>Teadeval mul luku taga,</V>
<V>Kütkendatud kutsikada,</V>
<V>Vangistatud varandusta</V>
<V>Ega orja ahelates.</V>
<V>Tunnistele, mis sa tornis</V>
<V>Kivikoja kummi alta</V>
<V>Arulista oled leidnud?”</V>
<V>Varrak mõistis, kostis vastu:</V>
<V>“Leidsin kirjalehekesi,</V>
<V>Raudakaanel raamatuda</V>
<V>Kindla ahelate kütkes.</V>
<V>Anna luba aruasja,</V>
<V>Vana kirja kaasa võtta!”</V>
<V>Kange Kalevite poega,</V>
<V>Kes see kütkendatud kirjast</V>
<V>Midagi ei mäletanud</V>
<V>Ega teadnud tähendada,</V>
<V>Kuhu vana Kalev tarka</V>
<V>Pika elu pärandusest</V>
<V>Tululikke tarkusida</V>
<V>Palju lasknud üles panna,</V>
<V>Kus sees käsud kinnitatud,</V>
<V>Õigust selgest’ õpetatud,</V>
<V>Kuningalle kuulutatud,</V>
<V>Alamaile avaldatud.</V>
<V>Kallim veel kui kuld ja hõbe</V>
<V>Seisis kütkendatud kirjas</V>
<V>Vanaaegne vaba põli,</V>
<V>Meie meestepoege priius,</V>
<V>Kehvemate kaunim vara.</V>
<V>Kallist vara tahtis Varrak</V>
<V>Oma maale õnneks viia.</V>
<V>Lustipidu pohmelusel</V>
<V>Kalevipoeg pajatama:</V>
<V>“Võta kirjad, vana Varrak,</V>
<V>Talveööde ajaviiteks</V>
<V>Lambivalgel lugemiseks!</V>
<V>Võid ehk mõnda võõrikuida,</V>
<V>Tühja jutu tükikesi</V>
<V>Lehtedesta üles leida.”</V>
<V>Sulevipoeg sõitlemaie,</V>
<V>Olevipoeg palumaie:</V>
<V>“Lase läbi katsudella,</V>
<V>Enne kui sa annad oma!</V>
<V>Kes see kotis seakaupa</V>
<V>Sõgedast’ saab sobitama?</V>
<V>Ega vanataati tarka</V>
<V>Kirja oleks kütkendanud,</V>
<V>Luku taha lasknud panna,</V>
<V>Kui ei kasu sellest kasvaks,</V>
<V>Tululikku mitte tõuseks.”</V>
<V>Kalevite kallis poega,</V>
<V>Sõbra keelust hoolimata</V>
<V>Laulis aga lustilikult:</V>
<V>“Kui ka kallist seisaks kirjas,</V>
<V>Teademata tululikku,</V>
<V>Tõotust mees peab tasumaie.</V>
<V>Sarvest härga, sõnast meesta!</V>
<V>Õpeteleb muistne sõna.”</V>
<V>Käskis kütkendatud kirjad</V>
<V>Varrakulle välja anda.</V>
<V>Kolme ahelate kütkes,</V>
<V>Kolmel lukul kinnitatud</V>
<V>Seisid saladusekirjad.</V>
<V>Võtmeid võind ei ükski leida,</V>
<V>Miska roostetanud rõngaid</V>
<V>Lukutabast lahutada.</V>
<V>Varrak teadis küll, kus võtmed,</V>
<V>Aga tark ei annud teada.</V>
<V>Kalevipoeg käskimaie:</V>
<V>“Murdke maha müüriseinad,</V>
<V>Kiskuge sealt kaljukivi</V>
<V>Tükis kõigi kütketega,</V>
<V>Miska seinad sõlmitatud.”</V>
<V>Kangutati raske kivi</V>
<V>Raamatuga tükis müürist,</V>
<V>Veeretati vankerille;</V>
<V>Pandi ikkes härjapaari</V>
<V>Varakoorma vedajaksi.</V>
<V>Saadeti siis sadamasse,</V>
<V>Lasti pandi laeva peale,</V>
<V>Kuhu enne kullakotid</V>
<V>Varrak-taati lasknud viia.</V>
<V>Käsukandjad kihutasid</V>
<V>Sõites juba üle silla,</V>
<V>Lendes linna väravaisse;</V>
<V>Sillapalgid paukunekse,</V>
<V>Linnavärav värisema.</V>
<V>Kalevipoeg küsimaie:</V>
<V>“Kes see sillal sõite’essa</V>
<V>Sillapalke pauguteli,</V>
<V>Väravada väristeli?”</V>
<V>Käsukandjad kutsutie</V>
<V>Kalevipoja kamberi,</V>
<V>Kus nad kohe kuulutama:</V>
<V>“Juba sõda sõudemassa,</V>
<V>Vaenuvanker veeremassa,</V>
<V>Lipulood liugumassa,</V>
<V>Odaokkad orjamassa,</V>
<V>Tapriterad taotamassa.</V>
<V>Rannast tulnud raudamehi,</V>
<V>Parvel põrgupoegasida</V>
<V>Rahupõlve rikkumaie,</V>
<V>Meie maada muljumaie.</V>
<V>Vanad raugad värisevad,</V>
<V>Naised nurgassa nutavad,</V>
<V>Pisarassa seisvad piigad,</V>
<V>Lapseemad leinatessa.”</V>
<V>Kalevipoeg küsimaie:</V>
<V>“Mis siis teevad noored mehed?</V>
<V>Kas ei kangeid kasvamassa,</V>
<V>Tugevamaid tõusemassa</V>
<V>Varjajaksi vanadelle,</V>
<V>Rahuandjaks raukadelle?”</V>
<V>Käsukandjad kuulutama:</V>
<V>“Norgus seisvad meie noored,</V>
<V>Mure kurnab mehikesi,</V>
<V>Mõõk ei mõista rauda murda,</V>
<V>Kirves terast killutada.”</V>
<V>Kalevipoeg pajatama:</V>
<V>“Võtke rooga, vennikesed,</V>
<V>Kastke kurku, kullakesed,</V>
<V>Väsind keha karastuseks!”</V>
<V>Viidi siis mehed magama,</V>
<V>Pandi padjule puhkama,</V>
<V>Siidisängi suikumaie,</V>
<V>Udusängi uinumaie.</V>
<V>Kalevite kallis poega</V>
<V>Saand ei unda silmadelle,</V>
<V>Katet mitte kulmu alla.</V>
<V>Läks siis välja vainiulle</V>
<V>Tusameelta tuulutama,</V>
<V>Kurba tuju kustutama.</V>
<V>Kõndis isa kalmu peale,</V>
<V>Istus haua ääre peale.</V>
<V>Aga haual ei avaldust,</V>
<V>Kalmukünkal ei kuulutust.</V>
<V>Vingel lained veeresivad,</V>
<V>Ohkel tõusis tuulehoogu,</V>
<V>Kurba näitas kastekuube,</V>
<V>Pisarpilul pilvesilma.</V>
<V>Vaimuvarjud vankudessa</V>
<V>Tõusid tuulta tallamaie. –</V>
<V>Kalevite kange poega</V>
<V>Kõndis kurvana koduje.</V>
</TEXT>
</ITEM>
<ITEM nro="kalevipoeg20" y="1862" k="erab_327">
<META>
<COL>Kreutzwald</COL>
<OSA>Kalevipoeg</OSA>
<ID>20</ID>
</META>
<TEXT>
<CPT>Kahekümnes lugu</CPT>
<K>Sõttavalmistus • Lahingud • Raudmeeste saadikud • Kalevipoja surm • Põrgu väravas</K>
<V>Ööilm varjab vaarikuida,</V>
<V>Udukuube ümberkaudu</V>
<V>Katab kahvatusekarva</V>
<V>Kuldse küngaste kujusid;</V>
<V>Merelained murretakse</V>
<V>Kurvastuse krookeliseks,</V>
<V>Päikese palgeida</V>
<V>Peidab udupilve paksu.</V>
<V>Vihistab kas vihmahoogu,</V>
<V>Raske rahe raksatelles</V>
<V>Põualise põllu peale?</V>
<V>Kas ehk Kalevite kilpi</V>
<V>Kaljudella kõlisteli,</V>
<V>Ehk kas vereraske vaenu</V>
<V>Surma juba sünnitamas?</V>
<V>Laula, laula, linnukeeli,</V>
<V>Häälitsele, hõbenokka,</V>
<V>Kuldakägu, kuulutele:</V>
<V>Mis seal kurba külvatie,</V>
<V>Surmalista sünnitati!</V>
<V>Sügav, vaikne surmaorgu,</V>
<V>Vereahne vaenuväli</V>
<V>Korjab tuhandete kehad</V>
<V>Põrmu põue puhkamaie,</V>
<V>Muru kaissu magamaie.</V>
<V>Kalevite kallis poega,</V>
<V>Kas sa õhtu hõlmadelta</V>
<V>Tulid täna tunnistama</V>
<V>Viimse viletsuse vermeid?</V>
<V>Sõudsid, sõber, sõnaldama,</V>
<V>Ajakätkist avaldama</V>
<V>Lõpetuse lugusida?</V>
<V>Sind ei võitnud vaenuvägi,</V>
<V>Saand ei sõda suretada; –</V>
<V>Kurvastuse kütkendused</V>
<V>Võtsid enneaegu võimu,</V>
<V>Soome sepa sajatused,</V>
<V>Omad õnnetumad sõnad</V>
<V>Mõtlematult mõõga kohta</V>
<V>Saivad sulle surmajaksi.</V>
<V>Kui oli kuulnud sõjakäsku</V>
<V>Kalevite kange poega,</V>
<V>Võind ei enam viibineda</V>
<V>Pikemalta pidudella;</V>
<V>Saatis ratsul saadikuida</V>
<V>Sõjamehi sundimaie,</V>
<V>Kangemaida kiirustama</V>
<V>Vaenu vastu valmistama.</V>
<V>Enne kui ta tõttas teele,</V>
<V>Aleville avaldama,</V>
<V>Suleville sõnaldama:</V>
<V>“Ei jää kulda kamberissa,</V>
<V>Hõbe kirstukaane alla</V>
<V>Vaenus vargal võttemata,</V>
<V>Röövlikäpal riisumata;</V>
<V>Viigem vara varjuurka,</V>
<V>Põrmupõue peitevasse,</V>
<V>Kust ei varas käppamaie</V>
<V>Ega röövel riisumaie!</V>
<V>Paistab parem päikene,</V>
<V>Õitseb jälle õnneaega,</V>
<V>Võtame vara vangista,</V>
<V>Kullakoormad künka alta.”</V>
<V>Siisap hauda sõmerasse</V>
<V>Salamahti sünnitama,</V>
<V>Kolmekesi kaevamaie,</V>
<V>Kuhu kulda kukutati,</V>
<V>Hõbedada heidetie.</V>
<V>Öö salahõlma varjul</V>
<V>Kalevipoeg pajatama:</V>
<V>“Muru põue, mulla alla,</V>
<V>Sõmerliiva selge’esse,</V>
<V>Savisesse sügavasse</V>
<V>Matan maruka magusa,</V>
<V>Kukutan kullase kübara,</V>
<V>Langetan lahingu liivitsa,</V>
<V>Sõjasõled sõlmitatud,</V>
<V>Võitlemise võidu vara,</V>
<V>Hõbehelmed eide ehtest,</V>
<V>Kaelarahad raske’emad,</V>
<V>Vanad ristid, rublatükid,</V>
<V>Kannarahad, rõngastaalrid,</V>
<V>Puduraha peenikese</V>
<V>Isaisadelt päritud,</V>
<V>Kaugelt korjatud kopikad.</V>
<V>Kolm olgu musta verevenda</V>
<V>Valge karvata koguni,</V>
<V>Kolme eluda kägista:</V>
<V>Musta kukke, muruharja,</V>
<V>Musta kassi ehk kutsikas,</V>
<V>Kolmas aga musta mulla alta –</V>
<V>Musta mutti, mis silmita!</V>
<V>Tõuseb täheks jaanituli:</V>
<V>Tuldanegu naudikene!</V>
<V>Tuleb meesi kolme musta</V>
<V>Verevägeda valama:</V>
<V>Tõusku katel kolme jalga,</V>
<V>Kämmel küüraksi pealegi!</V>
<V>Kuulgu sõnade kilinat,</V>
<V>Taara tarkuse tabada!</V>
<V>Kui on mehel ema eksind,</V>
<V>Solkinud võõra ehk sugulla:</V>
<V>Siis ärgu saagu sajatatud</V>
<V>Vana naudi ta näpusse!</V>
<V>Naud jääb näitsiku pojale,</V>
<V>Puhta lapsele pärida.”</V>
<V>Siisap suulla sõmerasse</V>
<V>Salasõnu sahkamaie,</V>
<V>Kindlamaida kuulutama,</V>
<V>Mis ei muile mõtte’esse,</V>
<V>Astu iialgi arusse</V>
<V>Kui sel õnnekasvandikul,</V>
<V>Kellel palgaks paisatakse,</V>
<V>Aruõnneks arvatakse</V>
<V>Kullakatlaid kergitada,</V>
<V>Salavara maasta võtta.</V>
<V>See’p see mees veel sündimata,</V>
<V>Õnnelapsi ilmumata,</V>
<V>Kes see Kalevite kulda,</V>
<V>Hõbehaljast õnnesaaki</V>
<V>Künkasta saaks korjamaie,</V>
<V>Peiduurkast pärimaie.</V>
<V>Kui siis koitu kerkidessa</V>
<V>Puneteli taeva palge,</V>
<V>Võttis Kalev vaenumõõga,</V>
<V>Võttis oda okkalise,</V>
<V>Kilbi kätte kamberista,</V>
<V>Talutas hobu tallista,</V>
<V>Sõjaratsu sõime eesta.</V>
<V>Pani Alevite poja</V>
<V>Kannul kilpi kandemaie;</V>
<V>Seadis suule sõjasarve,</V>
<V>Hakkas sarveda ajama,</V>
<V>Kaugelt rahvast kutsumaie,</V>
<V>Sõjamehi sundimaie</V>
<V>Vaenuteele valmistama.</V>
<V>“Tutu-lutu, tutu-lutu!”</V>
<V>Hüüdis Kalevite sarvi.</V>
<V>Mägi märkas, metsa ärkas,</V>
<V>Tuulehoog jäi tukkumaie,</V>
<V>Merekohin mõtlemaie</V>
<V>Kalevite kutsumisel;</V>
<V>Kohkel vastu kostelesid,</V>
<V>Käsuhäälta kasvatasid.</V>
<V>Rahvas kuulis Viru rannas,</V>
<V>Järva, Harju radadella,</V>
<V>Lääne laia luhtadella,</V>
<V>Pärnu pärnade vahella,</V>
<V>Alutaga kuuldi häälta,</V>
<V>Kuuldi kutsu Tartu rajal.</V>
<V>“Tutu-lutu, tutu-lutu!”</V>
<V>Hüüdis Kalevite sarvi.</V>
<V>Mägi märkas, metsa ärkas,</V>
<V>Tuulehoog jäi tukkumaie,</V>
<V>Merekohin mõtlemaie</V>
<V>Kalevite kutsumisel;</V>
<V>Kohkel vastu kostelesid,</V>
<V>Käsuhäälta kasvatelles</V>
<V>Kaugemalle kandelesid.</V>
<V>Rahvas rühkis sõjalasi</V>
<V>Surmateele saatemaie,</V>
<V>Vaenuteele valmistama.</V>
<V>Veli vihtles ahju pealla,</V>
<V>Ema vaalis valget särki,</V>
<V>Isa ehiteli hoosta,</V>
<V>Onu seadis sadulada,</V>
<V>Küla küüris kannukseida,</V>
<V>Teine ihus mõõgatera</V>
<V>Tahukivil teravaksi,</V>
<V>Õde nuttis õue pealla,</V>
<V>Teine õde põrmandalla,</V>
<V>Tagakambris kallikene.</V>
<V>“Tutu-lutu, tutu-lutu!”</V>
<V>Hüüdis Kalevite sarvi.</V>
<V>Mägi märkas, metsa ärkas,</V>
<V>Tuulehoog jäi tukkumaie,</V>
<V>Merekohin mõtlemaie,</V>
<V>Kaljud kohkel kuulamaie</V>
<V>Kalevite kutsumisel;</V>
<V>Kohkel vastu kostelesid,</V>
<V>Käsuhäälta kasvatelles</V>
<V>Kaugemalle kandelesid.</V>
<V>Sarvehüüdja hääli helkis</V>
<V>Kaugel Viru radadella,</V>
<V>Kostis Järva-, Harjumaale,</V>
<V>Lääne laia luhtadelle,</V>
<V>Pärnu pärnade vahele;</V>
<V>Hääli helkis Alutaha,</V>
<V>Tungis taha Tartu raja,</V>
<V>Piki Pihkva piirideni.</V>
<V>Tõttes tulid sõjamehed</V>
<V>Kiirul lipukandja kannul</V>
<V>Sõjateeda tallamaie,</V>
<V>Vereteeda veeremaie.</V>
<V>Käsukandjad kihutasid</V>
<V>Ümberkaudu maada mööda</V>
<V>Kõhelejaid kiirustama.</V>
<V>Õde venda õpetama:</V>
<V>“Ehitelen hella venda,</V>
<V>Ehitelen, õpetelen,</V>
<V>Minu hella veljekene!</V>
<V>Kui sa sõidad surmateele,</V>
<V>Lähed vaenuvälja peale,</V>
<V>Ära sa ajagu eele,</V>
<V>Ära sa jäägu järele!</V>
<V>Esimesed helbitakse,</V>
<V>Tagumised tapetakse;</V>
<V>Keerita keset sõdada</V>
<V>Ligi lipukandijate,</V>
<V>Keskmised koju tulevad!”</V>
<V>Naine nurgas nuttemaie,</V>
<V>Kaasakene kamberista:</V>
<V>“Kes mind armul haudumaie,</V>
<V>Kaisus tuleb kullatama:</V>
<V>Lepast ei saa lepitajat,</V>
<V>Vahtrast valuvõttijada,</V>
<V>Kasest kullal kaisutajat.”</V>
<V>“Tutu-lutu, tutu-lutu!”</V>
<V>Hüüdis Kalevite sarvi;</V>
<V>Mägi märkas, metsa ärkas,</V>
<V>Tuulehoog jäi tukkumaie,</V>
<V>Merekohin mõtlemaie,</V>
<V>Kaljud kohkel kuulamaie</V>
<V>Kalevite kutsumisel;</V>
<V>Kohkel vastu kostelesid,</V>
<V>Käsuhäälta kasvatelles</V>
<V>Kaugemalle kandelesid.</V>
<V>Sõjamehed kiirel sõidul</V>
<V>Lendsid mööda lagedaida</V>
<V>Kalevi kutse kannule</V>
<V>Surmateeda sõudemaie.</V>
<V>Kalevite kange poega</V>
<V>Sõitis sõjaratsu seljas</V>
<V>Tulist Taara hiie poole,</V>
<V>Kuhu väge kogutie;</V>
<V>Laskis tutu-lutu lugu</V>
<V>Sõjasarvest helkimaie,</V>
<V>Et ei vägi eksiks teelta,</V>
<V>Mehed metsa ei läheksi.</V>
<V>Tarka lindu tammikusta</V>
<V>Kaleville kuulutama:</V>
<V>“Ihu mõõka ilusasti,</V>
<V>Teritele enne tääki,</V>
<V>Pinni piigiotsakesta,</V>
<V>Kui sa mehi murdemaie,</V>
<V>Tugevaida tappemaie</V>
<V>Lähed lausa lahingusse!”</V>
<V>Kalevite poega mõistis</V>
<V>Targa linnu tahtemista,</V>
<V>Tõttas tahku tabamaie,</V>
<V>Pinni sepalt palumaie,</V>
<V>Miska mõõka ihumaie,</V>
<V>Tääki hakkas teritama,</V>
<V>Piigiotsa pinnimaie.</V>
<V>Emajõe kalda äärde</V>
<V>Kogusivad sõjakarjad</V>
<V>Kalevite käsu peale;</V>
<V>Sulevipoeg tuli sinna</V>
<V>Suure seltsi sõpradega,</V>
<V>Olevipoeg omastega;</V>
<V>Sinna tuli tugevaida,</V>
<V>Kogus kokku kangemaida</V>
<V>Viissada Virumaalta,</V>
<V>Kuussada Kuressaarest,</V>
<V>Seitsesada Soomestagi.</V>
<V>Kalev hakkas arvamaie,</V>
<V>Lagedalla lugemaie</V>
<V>Sõjameeste seltsisida,</V>
<V>Mustakuueliste kogu.</V>
<V>Viiendama õhtu vilu</V>
<V>Praegu päeva palistamas,</V>
<V>Kui neid viimseid viibijaida,</V>
<V>Kõhelejaid sinna kogus.</V>
<V>Kalevite kange poega</V>
<V>Laskis leeri lagedalle</V>
<V>Sõjamehed seadaneda,</V>
<V>Andis päeva puhkamiseks,</V>
<V>Teise teele talituseks.</V>
<V>Kolmandamal enne koitu,</V>
<V>Vara enne valge’eda</V>
<V>Ruttas vägi rändamaie,</V>
<V>Sõjateeda sõitemaie.</V>
<V>Taara mäelta võeti teeda</V>
<V>Keskihommiku keerule.</V>
<V>Juba teise päeva piiril</V>
<V>Pääses sõda põlemaie,</V>
<V>Mässamine möllamaie</V>
<V>Raudariides rüütlitega,</V>
<V>Keda laevad kaugelt kannud,</V>
<V>Vetelained viletsuseks</V>
<V>Meie maale mängitanud.</V>
<V>Kalevite kange poega</V>
<V>Puistas ligi poole päeva</V>
<V>Väsimata võimusega</V>
<V>Raudameeste ridasida.</V>
<V>Hobu lõppes hommikulla,</V>
<V>Rauges kallis ratsukene</V>
<V>Raudalaste ropsitusel.</V>
<V>Nõdremaida nõrkes, närtsis</V>
<V>Surmasängi sadadena;</V>
<V>Raudalaste rasked raksud</V>
<V>Sünnitelid kurja surma,</V>
<V>Kuhu kukla kukkusivad,</V>
<V>Pealaele langesivad.</V>
<V>Vaenukirves, vereriista,</V>
<V>Tappelikult tabadessa</V>
<V>Puutus Suleville puusa –</V>
<V>Liha luuni lõikanekse.</V>
<V>Venda langes lagedalle,</V>
<V>Meesi maha muru peale,</V>
<V>Veri jõena voolamaie,</V>
<V>Kippus elu kustutama.</V>
<V>Sõnatarka tõttas sinna</V>
<V>Verevoli võttemaie,</V>
<V>Valusida vaigistama:</V>
<V>“Vereke, vereke, ega sa vesi,</V>
<V>Vereke, vereke, elulla mesi,</V>
<V>Kus sa lähed lätte’elta,</V>
<V>Kaod kaevu kalda’alta?</V>
<V>Kinnita sooni kiviksi,</V>
<V>Tarreta veri tammeksi,</V>
<V>Kivisoone kitsikusse</V>
<V>Tarreta, Taara, vereke!”</V>
<V>Kui ei veri kuulnud käsku,</V>
<V>Puusasoon ei võtnud palvet,</V>
<V>Sigiteli sõnatarka</V>
<V>Salasõnu sõudemaie,</V>
<V>Sünniteli rauasõnu</V>
<V>Vägevamaid vastuseksi,</V>
<V>Vaotas sõrme soone vastu,</V>
<V>Pani ümber punalõnga,</V>
<V>Puhus õhku haava peale,</V>
<V>Miska vere vaigisteli.</V>
<V>Sõnatarka keetis salvi,</V>
<V>Arurohtu haava peale</V>
<V>Üheksasta rohusoosta,</V>
<V>Mis ta ise salamahti</V>
<V>Ööde vilul, kuude valgel</V>
<V>Kanarbikusta kitkunud,</V>
<V>Nõmme pealta oli noppind,</V>
<V>Kuusikusta koristanud;</V>
<V>Pani salvi haava peale,</V>
<V>Valuvõtjat vermetelle,</V>
<V>Sõlmis haavad sõlmedesse,</V>
<V>Mähkis nartsumähkmetesse.</V>
<V>Kalevite kange poega</V>
<V>Puistas, pillas raudamehi</V>
<V>Lademesse lagedalle,</V>
<V>Viskas vaenlast vankumaie,</V>
<V>Pärast pakku põgenema.</V>
<V>Surnukaared katsid nurme</V>
<V>Nii kui heina niidumaada,</V>
<V>Rahe raatmaa radasida;</V>
<V>Vereloigud lagedada</V>
<V>Kui see veerend vihmavesi</V>
<V>Põualista kuivand põldu.</V>
<V>Surnupäida sadasida,</V>
<V>Liikmetükke tuhandeida!</V>
<V>Mõrtsuklikku sõjamässu,</V>
<V>Päikese äge palav</V>
<V>Kurnas Kalevite keha,</V>
<V>Väsiteli võidumeesta;</V>
<V>Kangeks jäänud keelekene</V>
<V>Kuivas kinni kurgu külge.</V>
<V>Pika janu piinatusel</V>
<V>Läks ta sõjalagedalta</V>
<V>Järvekaldal keelta kastma.</V>
<V>Kui ta kehakarastuseks,</V>
<V>Kange janu kustutuseks</V>
<V>Lainetesta keelelaket</V>
<V>Kõhtu oli kõristanud,</V>
<V>Jäänd ei põhja piisakesta,</V>
<V>Muud kui üsna musta muda.</V>
<V>Muru alla maetie</V>
<V>Järve ümber järjestikku</V>
<V>Kahvatanud meeste kehad,</V>
<V>Sõjas surnud sõbrakesed,</V>
<V>Et kui vihma veeretused,</V>
<V>Salalätte lisandused</V>
<V>Laineida lahutanud</V>
<V>Kuivendatud koha peale,</V>
<V>Sõbrad vaimud sõnaldelles</V>
<V>Vetevooge veeretusel</V>
<V>Keskööl võiksid aega viita.</V>
<V>Paari päeva puhkasivad</V>
<V>Võidumehed väsimusta,</V>
<V>Arstisivad haavasida,</V>
<V>Muisutasid muljutusi;</V>
<V>Terved tegid mõõgateri,</V>
<V>Tapperrauda teravaksi,</V>
<V>Pinnisivad piikisida,</V>
<V>Nikerdasid noolesida.</V>
<V>Kolmandama päeva koidul</V>
<V>Pandi pambud pihtadelle,</V>
<V>Sõjariistad meeste selga,</V>
<V>Siisap jälle sammumaie,</V>
<V>Vereteeda veeremaie</V>
<V>Kalevite poja kannul,</V>
<V>Kes see kilbikandijaga</V>
<V>Teistel teeda tähendeli.</V>
<V>Püha jõe piiridelle,</V>
<V>Võhandulle jõudis vägi.</V>
<V>Kalev kive kandemaie,</V>
<V>Metsast puida murdemaie,</V>
<V>Tugevamaid tammesida,</V>
<V>Paremaida pedakaida;</V>
<V>Olev silda seadimaie,</V>
<V>Parve viisil paigutama.</V>
<V>Sõda sõitis üle silla;</V>
<V>Paukusivad aluspalgid,</V>
<V>Nõtkusivad nurgakivid.</V>
<V>Perekaida pohlakaida,</V>
<V>Tappejaida tatarlasi,</V>
<V>Lipuhulka leedukaida</V>
<V>Kuuljakeeled kuulutanud</V>
<V>Pihkva piirilta tulemas.</V>
<V>Sõda pääses sõudemaie,</V>
<V>Vaenuvanker veeremaie.</V>
<V>Kalevite kange poega</V>
<V>Vaenulasi vemmeldama,</V>
<V>Pohlakaida puistamaie,</V>
<V>Tatarlasi tabamaie!</V>
<V>Mõõka möllas, mehepoegi</V>
<V>Niites maha nõmme peale,</V>
<V>Paiskas pohlakate päida</V>
<V>Nii kui marju marjamaale,</V>
<V>Pähkelida põõsa alla,</V>
<V>Rahet raatmaa radadelle.</V>
<V>Kooljakehad katvad maada</V>
<V>Kolme küünra kõrguseni,</V>
<V>Veri veereb virna alta</V>
<V>Viie vaksani sügava.</V>
<V>Teisel päeval tongitie</V>
<V>Tapatantsil tatarlasi.</V>
<V>Kalevite kange poega</V>
<V>Viruteli vaenuväge</V>
<V>Sadadena suikumaie;</V>
<V>Mõõka möllas mõrtsukana</V>
<V>Mehepoegi muru peale.</V>
<V>Sõda sõitis seitse päeva</V>
<V>Kordamisi kohast kohta,</V>
<V>Väehulka vähendelles</V>
<V>Puistas mõnda pealikuda</V>
<V>Kalevilta künka alla.</V>
<V>Sulevipoeg leidis surma,</V>
<V>Närtsis nurmel noorusella.</V>
<V>Kalevite kange poega</V>
<V>Koristeli riismed kokku,</V>
<V>Viis neid Vene väe vastu</V>
<V>Tapatantsi tallamaie;</V>
<V>Andis sundi Aleville</V>
<V>Esimesi helbitada,</V>
<V>Keskimisi kergitada.</V>
<V>Alevite armas poega</V>
<V>Tuiskas tuuletuhinalla</V>
<V>Sõbra sundi sünnitama,</V>
<V>Vaenumehi varistama.</V>
<V>Mõrtsukase mõõga möllul,</V>
<V>Pika piigi pistemisel,</V>
<V>Vihase vikati valulla,</V>
<V>Tapja tapperite tantsil</V>
<V>Langes palju lagedalle,</V>
<V>Närtsiskeli nurme peale.</V>
<V>Veri värvis kanarbikku,</V>
<V>Puneteli põõsaida.</V>
<V>Kalevite kange poega</V>
<V>Käskis sõda kinnitada,</V>
<V>Verist vaenu vaigistada,</V>
<V>Seni, kui ta surnud sõpru</V>
<V>Jõuaks matta mulla alla.</V>
<V>Sulevite poja sängiks</V>
<V>Kasvatati kõrge küngas,</V>
<V>Paigutati potikene</V>
<V>Künka otsa kividega,</V>
<V>Kuhu põlend tuhapõrmu</V>
<V>Mälestuseks maetie.</V>
<V>Ehk küll Kalevite poega</V>
<V>Teisel päeval tatarlasi,</V>
<V>Venelasi virutamas,</V>
<V>Siiski langes sõbraseltsist</V>
<V>Palju maha eesti poegi;</V>
<V>Kes veel jäivad, kihutasid</V>
<V>Pelges pakku põgenema.</V>
<V>Olevipoeg Aleviga,</V>
<V>Kalevipoeg ise kolmas,</V>
<V>Seisivad kui raudaseina,</V>
<V>Kaljukünkad kohkumata,</V>
<V>Tammemetsa tugevusel</V>
<V>Vaenulaste väe vastas</V>
<V>Õnnetuma päeva õhtul.</V>
<V>Päikese peituv pale</V>
<V>Videviku viludusel</V>
<V>Saatis sõja suikumaie,</V>
<V>Verist tööda vaikinema.</V>
<V>Kangelased kolmekesi</V>
<V>Läksid üle lagediku</V>
<V>Loigukesta luurimaie,</V>
<V>Kust nad keelekarastusta</V>
<V>Lainetest saaks laenamaie.</V>
<V>Orus oli väike järvi</V>
<V>Küngaskõrge kallastega;</V>
<V>Lained ehal läikisivad</V>
<V>Taevakumal meeste teella.</V>
<V>Kangelased käisid kaldalt</V>
<V>Janu järvest jahutamas.</V>
<V>Alevite armas poega,</V>
<V>Kaela kaldalt kõverdelles,</V>
<V>Vääratelles väsind jalga,</V>
<V>Langes alla lainetesse,</V>
<V>Sattus kohe sügavasse.</V>
<V>Teised appi tõttasivad,</V>
<V>Aga ei saand sõbrakesta</V>
<V>Enam surmasuusta päästa.</V>
<V>Kandsid kangeks läinud keha</V>
<V>Kalda’alle kuiva peale,</V>
<V>Kuhu künka kasvatasid</V>
<V>Sõbral’ suikumise sängiks.</V>
<V>Päikese paistusella</V>
<V>Õnnesilmal üksi nähtav</V>
<V>Läigib läbi lainetesta</V>
<V>Kangelase raudakübar,</V>
<V>Kolmetahuline mõõka,</V>
<V>Mis jäid järve mälestuseks</V>
<V>Alevida avaldama.</V>
<V>Viimsed vaenu viletsused,</V>
<V>Sugulaste raske surma</V>
<V>Kurvastasid Kalevida,</V>
<V>Et ei päeval püsipaika,</V>
<V>Ööl ei leidnud enam õnne,</V>
<V>Koit ei kurbust kustutanud,</V>
<V>Videvik ei võtnud vaeva.</V>
<V>Muretuju muljutused</V>
<V>Koormasivad Kalevida.</V>
<V>Seal ta sõnal sõudemaie,</V>
<V>Oleville avaldama:</V>
<V>“Õnneaja õilmekesed,</V>
<V>Lustipäeva lillekesed</V>
<V>Lahkusivad luhtadelta,</V>
<V>Närtsisivad nurmedelta,</V>
<V>Kadusivad karjamaalta,</V>
<V>Varisesid vainiulta,</V>
<V>Tuiskasivad toomingasta,</V>
<V>Puistasivad visnapuusta,</V>
<V>Langesivad lepikusta</V>
<V>Keset kevadista ilu,</V>
<V>Keset kesa kündemista,</V>
<V>Enne suve sündimista,</V>
<V>Pika päeva paistemista.</V>
<V>Sestap kägu kukub kurba,</V>
<V>Lindu leski laulab leina,</V>
<V>Ööbik hüüab läinud õnne.</V>
<V>Noorel nurmel närtsind tammi,</V>
<V>Kevadella kuivand kaski,</V>
<V>Lehtis metsas leheaher</V>
<V>Seisan, leski sõpradesta,</V>
<V>Vaeseks jäänud vendadesta</V>
<V>Kurvastuse kütkendusel.</V>
<V>Lustipäevad lahkusivad,</V>
<V>Õnneajad õhtu’ulla.</V>
<V>Võta, Olev, vennikene,</V>
<V>Võta valitsuse voli,</V>
<V>Kuninglikud kõrgendused,</V>
<V>Võta Virus varjamine,</V>
<V>Harjus hoolas hoidemine</V>
<V>Enda kaitsevasse kätte,</V>
<V>Lase lendes Lindanissa,</V>
<V>Kalevite kodupaika,</V>
<V>Katsu linna kantsisida</V>
<V>Tugevamaks toimetada,</V>
<V>Kraavisida kaevandella</V>
<V>Vahvaks vaenulaste vastu,</V>
<V>Varjupaigaks vanadelle,</V>
<V>Raudaseinaks raukadelle,</V>
<V>Leinakojaks leskedelle,</V>
<V>Nutunurgaks neidudelle,</V>
<V>Pisarkambriks piigadelle,</V>
<V>Kes need kurvastuse kütkes</V>
<V>Lesena sõpru leinavad,</V>
<V>Kahetsevad kaasakesi,</V>
<V>Sõjas surnuid silmaveella:</V>
<V>Lõpe ei läte alta lauge,</V>
<V>Pealta palge ei pisarad.</V>
<V>Ära pean mina minema,</V>
<V>Lindu, leinal lahkumaie,</V>
<V>Luike, teiste lainetelle,</V>
<V>Kotkas, teiste kaljudelle,</V>
<V>Parti, roogu pugemaie.</V>
<V>Poen ehk põõsa paksustikku</V>
<V>Vaiksemaie varjuorgu,</V>
<V>Leinakase lehtedesse</V>
<V>Läinud aega leinamaie,</V>
<V>Valusamat vaigistama,</V>
<V>Õnnetusi unustama.</V>
<V>Valitse sa Viru valda,</V>
<V>Rahupõlves rahvakesta,</V>
<V>Armukäella alamaida,</V>
<V>Ole ülem õnneline,</V>
<V>Õnnelikum kui ma ise!” –</V>
<V>Kalevite kallis poega</V>
<V>Lahkunekse leinadessa;</V>
<V>Jättis nurmed nuttemaie,</V>
<V>Luhad laialt leinamaie.</V>
<V>Paguurka põgenedes</V>
<V>Otsis üksikuda kohta</V>
<V>Laialise laane keskel,</V>
<V>Kuhu käijatel ei käiki</V>
<V>Ega tulijatel tungi</V>
<V>Rahu tulla rikkumaie,</V>
<V>Mõtteid murelt eksitama.</V>
<V>Kalevite kallis poega,</V>
<V>Kui ta kurvastuse kütkes</V>
<V>Mitu päeva mööda metsa</V>
<V>Kõndind maada künkelikku,</V>
<V>Sammund palju samblasooda,</V>
<V>Läinud läbi liivikuida,</V>
<V>Juhtus õnne juhatusel,</V>
<V>Salasoovikute sõudel</V>
<V>K o i v a  j õ e  kalda kohta</V>
<V>Peidupaika leidemaie,</V>
<V>Kuhu kuuskede varjulla,</V>
<V>Pedajate peitusella</V>
<V>Korjukesta kohendeli;</V>
<V>Kuhu vihma veeretusel,</V>
<V>Palavuse pakitusel,</V>
<V>Marutuule möllamisel</V>
<V>Vintsund keha küljekille</V>
<V>Puhuks pani puhkamaie.</V>
<V>Sealap, võõrdund vaatja silmist,</V>
<V>Elas Kalevite poega</V>
<V>Vaese mehe viisiliselt,</V>
<V>Elas päevad piinatuses,</V>
<V>Õnnetuse raskeid öida;</V>
<V>Silmad valvel, varjamata,</V>
<V>Laud alla langemata,</V>
<V>Ega võtnud mitmel päeval</V>
<V>Suhu söögi-einekesta.</V>
<V>Elas tuule toetusel,</V>
<V>Päevapaiste paisutusel,</V>
<V>Vihmukese vihtlemisel.</V>
<V>Hakkas nälga näpistama,</V>
<V>Võttis kätte õngevitsa,</V>
<V>Vähi söödavardakese,</V>
<V>Miska kalu kütkendama,</V>
<V>Vähipoegi vangistama.</V>
<V>Rannast tulnud raudalased</V>
<V>Kolmekesi kõndidessa</V>
<V>Juhtusivad õnne juhil</V>
<V>Koiva jõe kallastelle,</V>
<V>Kuhu Kalevite poega</V>
<V>Varjupaika valmistanud.</V>
<V>Võõrad mehed meelitama</V>
<V>Kalevida kavalasti:</V>
<V>“Kallis Kalevite poega,</V>
<V>Virust võõrdund valitseja,</V>
<V>Sõbrustele meie seltsi!</V>
<V>Kangus seisab sinu käessa,</V>
<V>Võimuvoli sinu väessa;</V>
<V>Tarkus meie taskutessa,</V>
<V>Mõistusrikkus meie kotis.</V>
<V>Kui me käiksime ühessa,</V>
<V>Vennaikkes atra veaksi,</V>
<V>Ei või ükski vaen meid võita,</V>
<V>Sõda iial suretada.</V>
<V>Anna valitsuse võimus</V>
<V>Kavalama kaitse alla!”</V>
<V>Kalevite kange poega</V>
<V>Kena kõnet kuulatessa</V>
<V>Pööras silmad jõe poole,</V>
<V>Laskis laud lainetelle,</V>
<V>Selga petislaste poole –</V>
<V>Ega sahand sõnakesta.</V>
<V>Veepinnalt veersid paisteks</V>
<V>Selgest’ Kalevite silma</V>
<V>Kaldal kõnelejate kujud,</V>
<V>Kui nad mõõgad mõrtsukana</V>
<V>Salanõude sünnitusel</V>
<V>Tuppedesta tõmbasivad,</V>
<V>Miska meesta mõrtsukana</V>
<V>Tagantselja tahtsid tappa.</V>
<V>Kalevite kange poega</V>
<V>Pettust nähes pajatama:</V>
<V>“Mõõka alles on müümata,</V>
<V>Terav rauda tegemata,</V>
<V>Käsi alles kasvamata,</V>
<V>Sõrmeliikmed sündimata,</V>
<V>Miska minulista meesta</V>
<V>Veristelles vigastakse.</V>
<V>Põrgu pärijate pojad,</V>
<V>Tagap...elised tapjad!”</V>
<V>Sahatessa kohe sasis</V>
<V>Võltsiliku võõrakese</V>
<V>Käsipidi kübarasta,</V>
<V>Keeriteli tuulekiirul</V>
<V>Ringis ümber raudalasta</V>
<V>Kui üht takukoonlakesta!</V>
<V>Kohin tõusis tuuleõhku,</V>
<V>Kui oleks kuri põhjakotkas,</V>
<V>Koleda öö sulgiskarja</V>
<V>Tuuletiibu tallamassa.</V>
<V>Kalevipoeg rabas kätte,</V>
<V>Paiskas maha põrgupoja</V>
<V>Poolil rinnul mulla põhja.</V>
<V>Siisap sasis teise sõbra</V>
<V>Käsipidi kaeluksesta,</V>
<V>Keeriteli tuulekiirul</V>
<V>Ringis ümber raudalasta</V>
<V>Kui üht takukoonlakesta!</V>
<V>Kohin tõusis tuuleõhku,</V>
<V>Mühin laia laanemetsa,</V>
<V>Kui oleks maru möllamassa,</V>
<V>Tuulispaska tuiskamassa,</V>
<V>Kõrgeid kuuski kõigutamas,</V>
<V>Pedajaida painutamas,</V>
<V>Tammesida tantsitamas.</V>
<V>Kalevipoeg rabas kätte,</V>
<V>Paiskas maha põrgupoja</V>
<V>Poolest palgest mulla põhja.</V>
<V>Siisap kolmandamal koeral</V>
<V>Käsipidi kukkelasta,</V>
<V>Keeriteli tuulekiirul</V>
<V>Ringis ümber raudalasta</V>
<V>Kui üht takukoonlakesta.</V>
<V>Kohin tõusis tuuleõhku,</V>
<V>Mühin laia laanemetsa,</V>
<V>Vuhin vetevoogudesse,</V>
<V>Pragin piki pilvedesse:</V>
<V>Kui oleks sõitmas raudasillal</V>
<V>Vaskiratastega vankril</V>
<V>Pikker-taati põrutelles,</V>
<V>Äike äge ähvardamas.</V>
<V>Kalevipoeg rabas kätte,</V>
<V>Paiskas maha põrgupoja,</V>
<V>Mattis hoopis mulla alla;</V>
<V>Mulk jäi üksi muru peale</V>
<V>Kolmandamast kuulutama.</V>
<V>Teisel korral tuli targem</V>
<V>Petiskeelil poisikene</V>
<V>Kalevipoega kiusamaie,</V>
<V>Keda rannast raudalased</V>
<V>Saatnud kaupa sobitama.</V>
<V>Kui ta kavaluse kombel</V>
<V>Pikemalta pajatanud,</V>
<V>Mesikeelil meelitanud,</V>
<V>Kostis Kalevite poega:</V>
<V>“Mis me aega, mehikene,</V>
<V>Venitelles peame viitma?</V>
<V>Kõht mul hakkab kutistelles</V>
<V>Tühidusta tunnistama;</V>
<V>Käi sa jõekalda’alle,</V>
<V>Võta välja vähivarras,</V>
<V>Vaata, poiss, kas vähkisida</V>
<V>Sõrgel palju sööda küljes!</V>
<V>Kui saan kõhu kinnitanud,</V>
<V>Tahan sulle targemalta</V>
<V>Asjaotsust avaldada.”</V>
<V>Raskel sammul raudalane</V>
<V>Kõndis jõekalda’alle</V>
<V>Vähisaaki vaatamaie,</V>
<V>Varrast välja võttemaie.</V>
<V>Kes see kuulnud kentsakamat,</V>
<V>Näinud enne naljakamat,</V>
<V>Kui siin silma sirgunekse?</V>
<V>Kalev oli kange käega</V>
<V>Tõmmand tükis tüvikuga</V>
<V>Pedajapuist pikema,</V>
<V>Pannud selle söödapideks,</V>
<V>Vähivardakeseks vette.</V>
<V>Rammetumal raudalasel</V>
<V>Polnud jõudu pedajada</V>
<V>Lainetesta liigutada,</V>
<V>Vähem varrast välja võtta.</V>
<V>Kalev ise kõndimaie</V>
<V>Viibimista vaatamaie,</V>
<V>Mis seal sõbral sammusida</V>
<V>Kogemata kütkendamas.</V>
<V>Kui ta astund kalda’alle,</V>
<V>Kergiteli ühe käega</V>
<V>Vähivarda veterüpest,</V>
<V>Tõstab ladva lainetesta</V>
<V>Kolme koorma kõrguseni.</V>
<V>Vaata, mis seal vardas vangub!</V>
<V>Vardas vangub vana hobu,</V>
<V>Ripub terve ratsuraiska,</V>
<V>Nahk aga seljasta nülitud.</V>
<V>Kalevite kange poega</V>
<V>Pilkusella pajatama:</V>
<V>“Mine koju, vennikene!</V>
<V>Käi sa kiirest’ kuulutama,</V>
<V>Mis sa märganud mehesta,</V>
<V>Tunnistand ta tugevusest!</V>
<V>Murult leiad teised märgid,</V>
<V>Teised tähtsad tunnistajad</V>
<V>Kalevipoja kangusest,</V>
<V>Toona tehtud kätetöösta:</V>
<V>Ühe uputin rinnuni,</V>
<V>Teise paigutin palgeni,</V>
<V>Kolmas kukkus üle kulmu,</V>
<V>Kuhu kaevand kaevandiku</V>
<V>Matuspaiga mälestuseks.</V>
<V>Olen võimusel vägevam,</V>
<V>Kehakangusel tugevam,</V>
<V>Pikkusel teist palju pikem;</V>
<V>Teod ei kõlba teenijaksi</V>
<V>Ega suurus sulaseksi</V>
<V>Ega pikkus päiliseksi,</V>
<V>Võimus võõra voli alla.</V>
<V>Ennemini elan üksi</V>
<V>Kehva mehikese kombel,</V>
<V>Kui et sulgun sunni alla,</V>
<V>Võõra voliduse alla.</V>
<V>Kalevite kanget kaela</V>
<V>Saa ei kütke kinnitada,</V>
<V>Orjaike ormandada.”</V>
<V>Salasaadikute sõidud,</V>
<V>Külaliste tuulekäigid,</V>
<V>Tühjateede tallamised</V>
<V>Pahandid Kalevipoega.</V>
<V>Murekoorma muljutusel</V>
<V>Läks ta laande luusimaie,</V>
<V>Tusatuju tuulutama,</V>
<V>Kus ei kanda enne käinud,</V>
<V>Varbad enne olnud veerend.</V>
<V>Kui ta tuska tuulutelles</V>
<V>Kõndind päeva, kõndind kaksi,</V>
<V>Kõndind kolmandama päeva</V>
<V>Luusil mööda laanesida,</V>
<V>Sealap sammud sattusivad</V>
<V>Peipsi järve piiridelle,</V>
<V>Kus tal jalad õnnekäigil</V>
<V>Sagedasti enne sammund,</V>
<V>Ehk küll kohta kurval’ silmal’</V>
<V>Võõra’ana täna vaatas.</V>
<V>Kaugemalle kõndidessa</V>
<V>Puutus Kalevite poega</V>
<V>Kääpa jõe kallastelle,</V>
<V>Kuhu enne Pihkva käigil,</V>
<V>Õnneaja õitsemisel</V>
<V>Varastatud verevenna,</V>
<V>Mõõga lausunud magama:</V>
<V>Karistajaks kandijalle,</V>
<V>Viletsuseks viijale.</V>
<V>Kallis Kalevite poega,</V>
<V>Ei sa võinud ette teada,</V>
<V>Tarkusella tähendada,</V>
<V>Unenäossa ette näha,</V>
<V>Magadessa mõtteleda:</V>
<V>Kuidas mõõgal’ antud käsku</V>
<V>Soome sepa sajatusel,</V>
<V>Valmistaja vande tõttu</V>
<V>Sull’ saab surma sigitama,</V>
<V>Verist palka valmistama.</V>
<V>Eks sa helkind lustikäigil,</V>
<V>Laulnud lausa lainetesse,</V>
<V>Vannutanud vetevoodi,</V>
<V>Sajatanud sügavasse:</V>
<V>“Kui aga juhtub kõndidessa</V>
<V>Jalakanda pistma jõkke,</V>
<V>Kes sind  e n n e  i s e  k a n n u d:</V>
<V>Siisap, mõõka, sõbrakene,</V>
<V>Murra jalad tal mõlemad!”</V>
<V>Nõnda antud kurja käsku</V>
<V>Sundis mõõka kätte maksma</V>
<V>Peipsi soolasortsijalle,</V>
<V>Kes see mõõga  s i i a  kannud,</V>
<V>Vargakäpil viinud vette.</V>
<V>Aga mõõga arvamista</V>
<V>Sepa vanne segatanud.</V>
<V>Kui nüüd Kalevite poega</V>
<V>Jalakanda pistnud jõkke,</V>
<V>Mõõka kohe mõtlemaie,</V>
<V>Arus nõnda arvamaie:</V>
<V>Kas  ei  e n n e  i s e  k a n n u d</V>
<V>Meesi ole mõõgakesta?</V>
<V>Kas ei kohus karistada?</V>
<V>Sajatuse sunnitusel</V>
<V>Murdis mõõka mõrtsukana</V>
<V>Kaleville kintsudesse,</V>
<V>Lõikas maha labajalad,</V>
<V>Pureteli põlvedeni.</V>
<V>Kalevite kange poega</V>
<V>Surmavalu sunnitusel</V>
<V>Kibedasti kiljatama,</V>
<V>Hädas appi hüüdemaie;</V>
<V>Roomas käpil kalda äärde,</V>
<V>Langes maha lagedalle,</V>
<V>Veri valgus välja peale.</V>
<V>Ehk küll jõkke jäänud jalad</V>
<V>Põlvist saadik puudusivad,</V>
<V>Kattis Kalevise keha</V>
<V>Vaka osa verist maada.</V>
<V>Kalevise kiljatused,</V>
<V>Hädas appi hüüdemised,</V>
<V>Valusurma vingumised</V>
<V>Paisusivad pilvedesse,</V>
<V>Kerkisivad kõrgemalle,</V>
<V>Tõusenesid taeva’asse</V>
<V>Kõrge isa kamberisse.</V>
<V>Kalevipoja kiljatus,</V>
<V>Valupiinas vingumine</V>
<V>Kostab ikka kustumata,</V>
<V>Vältab ala vaikimata</V>
<V>Eesti pere poegadelle,</V>
<V>Eesti talu tüttereile!</V>
<V>Saab veel aastasadasida</V>
<V>Sündind kahju sõnaldama,</V>
<V>Kuni kattev murukaissu</V>
<V>Viimsel laulja võsukesel,</V>
<V>Kuldanokal linnukesel,</V>
<V>Surmas suu saab sulgemaie.</V>
<V>Taevalikud tutvad tulid</V>
<V>Vennikesta vaatamaie,</V>
<V>Tulid valu vaigistama,</V>
<V>Kibedusta kustutama,</V>
<V>Panid rohtu haava peale,</V>
<V>Valuvõtjat vermetelle.</V>
<V>Siiski sigis haavast surma,</V>
<V>Veri võitis vennikese,</V>
<V>Närtsiteli mehe noore.</V>
<V>Kalev kemples surmakütkes,</V>
<V>Vaakus hinge valusasti;</V>
<V>Veri tarretanud väljal</V>
<V>Pani koha punetama.</V>
<V>Keha juba külm ja kange,</V>
<V>Vaikis verevoolamine,</V>
<V>Süda tuksul seisateli,</V>
<V>Siiski Kalevise silmad</V>
<V>Sirasivad selge’esti</V>
<V>Taevataadi tubadesse,</V>
<V>Vanaisa kamberisse.</V>
<V>Põrmu paelust pääsend vaimu</V>
<V>Lendas lustil linnu kombel</V>
<V>Pikil tiivul pilvedesse,</V>
<V>Tõusis üles taeva’asse.</V>
<V>Taevas tehti terve keha</V>
<V>Varjuks Kalevise vaimul’,</V>
<V>Miska võidumeeste mängil,</V>
<V>Pikerlaste lustipidul</V>
<V>Õnnepäevil hõisatelles</V>
<V>Magusamat põlve maitses,</V>
<V>Põrmupõlve vaevast puhkas.</V>
<V>Tema istus tulepaistel</V>
<V>Taara kangelaste keskel,</V>
<V>Kuulas käsipõsekilla</V>
<V>Laulikute lugusida,</V>
<V>Miska tema tegusida,</V>
<V>Jumekaida juhtumisi,</V>
<V>Ilmas ilmund imesida</V>
<V>Tulepaistel pajatati,</V>
<V>Kuldakeelil kuulutati.</V>
<V>Vanaisa, isetarka,</V>
<V>Küllap kandis murekoormat,</V>
<V>Kui ta pead ei pähitselle</V>
<V>Mõnel ööl võinud panna,</V>
<V>Mõtteida mõlgutelles:</V>
<V>Mis ta kangele mehele</V>
<V>Taevas tööksi tõsteneksi,</V>
<V>Ametiksi arvaneksi?</V>
<V>Poega oli põrmupõlves,</V>
<V>Eluilmas enne koolu</V>
<V>Suuri töida sünnitanud,</V>
<V>Vägevaida valmistanud,</V>
<V>Vaenlasi vaenul võitnud,</V>
<V>Põrgutaati paelutanud:</V>
<V>Võind ei võimsat vedelema,</V>
<V>Tugevamat jätta tööta</V>
<V>Laiskel taeva luusimaie.</V>
<V>Vanaisa, isetarka,</V>
<V>Kutsus perepoegi kokku</V>
<V>Salanõusid sünnitama,</V>
<V>Targemaida toimetama.</V>
<V>Taara taevalised targad</V>
<V>Istusivad isekeskis</V>
<V>Salakambri seina taga</V>
<V>Nõudenõtkutuse nurgas,</V>
<V>Pidasivad paari päeva,</V>
<V>Paari ööda puhkamata</V>
<V>Salanõu ja sõnaldasid,</V>
<V>Kuidas Kalevite poega</V>
<V>Taevas tööle toimetada.</V>
<V>Taara taevalised targad</V>
<V>Mõtlesivad ühel meelel</V>
<V>Seltsis viimaks seaduseksi:</V>
<V>Kalevite kanget poega</V>
<V>Põrgu vahipoisiks panna</V>
<V>Alta-ilma hoidemaie,</V>
<V>Väravaida vahtimaie,</V>
<V>Sarvikuda sõitlemaie,</V>
<V>Et ei selli sidemesta,</V>
<V>Kuri pääseks kütketesta.</V>
<V>Hangund kehast lahkund vaimu,</V>
<V>Taeva tõusnud tuvikesta</V>
<V>Sunnitie sedamaida</V>
<V>Külma kehasse kõndima,</V>
<V>Asupaika astumaie.</V>
<V>Kalevite külma keha</V>
<V>Tõusis jälle toibumaie</V>
<V>Peast saadik põlvedeni,</V>
<V>Aga jõkke jäänud jalgu,</V>
<V>Küljest katkend kintsusida</V>
<V>Võind ei jumalate vägi,</V>
<V>Taara tarkus terveks teha,</V>
<V>Keha külge kinnitada.</V>
<V>Kalevite poega pandi</V>
<V>Ratsul valge hobu selga,</V>
<V>Saadetie salateedel</V>
<V>Põrguriigi piiridelle</V>
<V>Väravada valvamaie,</V>
<V>Sarvikuda sõitlemaie,</V>
<V>Et ei selli sidemesta,</V>
<V>Kuri pääseks kütketesta.</V>
<V>Kui siis Kalevite poega</V>
<V>Veeres kaljuväravasse,</V>
<V>Alla-ilma ukse ette,</V>
<V>Hüüetie ülevalta:</V>
<V>“Raksa kaljut rusikaga!”</V>
<V>Raske käega rabadessa</V>
<V>Lõi ta kalju lõhkemaie, –</V>
<V>Aga käpp jäi kalju kütke,</V>
<V>Rusik kinni kivirahnu.</V>
<V>Sealap istub hobu seljas</V>
<V>Praegu Kalevite poega,</V>
<V>Käsi kütkes kalju küljes,</V>
<V>Valvab vahil väravada,</V>
<V>Kaitseb kütkes teise kütkeid.</V>
<V>Põrgulastest püüetakse</V>
<V>Kahel otsal põlend piirul</V>
<V>Ahelaida habrastada,</V>
<V>Kütkeida katkendella.</V>
<V>Jõuluajal lähvad lülid</V>
<V>Peene hiuksekarva paksuks;</V>
<V>Kui aga hüüab koidukukke</V>
<V>Vanaisa väravalta</V>
<V>Jõulupüha tulekuda,</V>
<V>Lähvad ahelate lülid</V>
<V>Järsku jälle jämedamaks.</V>
<V>Kalevipoeg püüab kätta</V>
<V>Vahetevahel vägevasti</V>
<V>Kaljuseinast lahti kista,</V>
<V>Raputab ja raksateleb</V>
<V>Maapõhja müdisema,</V>
<V>Künkaida kõikumaie,</V>
<V>Mere valgelt vahutama;</V>
<V>M a n a  käsi hoiab meesta,</V>
<V>Et ei vahti väravasta,</V>
<V>Kaitsev poega põrgust pääseks.</V>
<V>Aga ükskord algab aega,</V>
<V>Kus kõik piirud kahel otsal</V>
<V>Lausa lähvad lõkendama;</V>
<V>Lausa tuleleeki lõikab</V>
<V>Käe kaljukammitsasta –</V>
<V>Küll siis Kalev jõuab koju</V>
<V>Oma lastel’ õnne tooma,</V>
<V>Eesti põlve uueks looma.</V>
</TEXT>
</ITEM>
</KOKONAISUUS>
